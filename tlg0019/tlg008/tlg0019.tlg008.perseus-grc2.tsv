0	
1	ὦ Ζεῦ χελιδὼν ἆρά ποτε φανήσεται;
2	ἀπολεῖ μʼ ἀλοῶν ἅνθρωπος ἐξ ἑωθινοῦ.
3	οἷόν τε, πρὶν τὸν σπλῆνα κομιδῇ μʼ ἐκβαλεῖν,
4	παρὰ σοῦ πυφέσθαι ποῖ μʼ ἄγεις ωὖριπίδη;
5	ἀλλʼ οὐκ ἀκούειν δεῖ σε πάνθʼ ὅσʼ αὐτίκα
6	ὄψει παρεστώς.
6b	πῶς λέγεις; αὖθις φράσον.
7	οὐ δεῖ μʼ ἀκούειν;
7b	οὐχ ἅ γʼ ἂν μέλλῃς ὁρᾶν.
8	οὐδʼ ἆρʼ ὁρᾶν δεῖ μʼ;
8b	οὐχ ἅ γʼ ἂν ἀκούειν δέῃ.
9	πῶς μοι παραινεῖς; δεξιῶς μέντοι λέγεις.
10	οὐ φῂς σὺ χρῆναί μʼ οὔτʼ ἀκούειν οὔθʼ ὁρᾶν;
11	χωρὶς γὰρ αὐτοῖν ἑκατέρου ʼστὶν ἡ φύσις.
12	τοῦ μήτʼ ἀκούειν μήθʼ ὁρᾶν;
12b	εὖ ἴσθʼ ὅτι.
13	πῶς χωρίς;
13b	οὕτω ταῦτα διεκρίθη τότε.
14	αἰθὴρ γὰρ ὅτε τὰ πρῶτα διεχωρίζετο
15	καὶ ζᾦʼ ἐν αὑτῷ ξυνετέκνου κινούμενα,
16	ᾧ μὲν βλέπειν χρὴ πρῶτʼ ἐμηχανήσατο
17	ὀφθαλμὸν ἀντίμιμον ἡλίου τροχῷ,
18	ἀκοῇ δὲ χοάνην ὦτα διετετρήνατο.
19	διὰ τὴν χοάνην οὖν μήτʼ ἀκούω μήθʼ ὁρῶ;
20	νὴ τὸν Δίʼ ἥδομαί γε τουτὶ προσμαθών.
21	οἷόν γέ που ʼστιν αἱ σοφαὶ ξυνουσίαι.
22	πόλλʼ ἂν μάθοις τοιαῦτα παρʼ ἐμοῦ.
22b	πῶς ἂν οὖν
23	πρὸς τοῖς ἀγαθοῖς τούτοισιν ἐξεύροιμʼ ὅπως
24	ἔτι προσμάθοιμι χωλὸς εἶναι τὼ σκέλει;
25	βάδιζε δευρὶ καὶ πρόσεχε τὸν νοῦν.
25b	ἰδού.
26	ὁρᾷς τὸ θύριον τοῦτο;
26b	νὴ τὸν Ἡρακλέα
27	οἶμαί γε.
27b	σίγα νυν.
27c	σιωπῶ τὸ θύριον;
28	ἄκουʼ.
28b	ἀκούω καὶ σιωπῶ τὸ θύριον;
29	ἐνταῦθʼ Ἀγάθων ὁ κλεινὸς οἰκῶν τυγχάνει
30	ὁ τραγῳδοποιός.
30b	ποῖος οὗτος Ἁγάθων;
31	ἔστιν τις Ἀγάθων—
31b	μῶν ὁ μέλας ὁ καρτερός;
32	οὔκ, ἀλλʼ ἕτερός τις· οὐχ ἑόρακας πώποτε;
33	μῶν ὁ δασυπώγων;
33b	οὐχ ἑόρακας πώποτε;
34	μὰ τὸν Δίʼ οὔτοι γʼ ὥστε καί μέ γʼ εἰδέναι.
35	καὶ μὴν βεβίνηκας σύ γʼ, ἀλλʼ οὐκ οἶσθʼ ἴσως.
36	ἀλλʼ ἐκποδὼν πτήξωμεν, ὡς ἐξέρχεται
37	θεράπων τις αὐτοῦ πῦρ ἔχων καὶ μυρρίνας·
38	προθυσόμενος ἔοικε τῆς ποιήσεως.
39	εὔφημος πᾶς ἔστω λαός,
40	στόμα συγκλῄσας· ἐπιδημεῖ γὰρ
41	θίασος Μουσῶν ἔνδον μελάθρων
42	τῶν δεσποσύνων μελοποιῶν.
43	ἐχέτω δὲ πνοὰς νήνεμος αἰθήρ,
44	κῦμα δὲ πόντου μὴ κελαδείτω
45	γλαυκόν·
45b	βομβάξ.
45c	σίγα.
45d	τι λέγει;
46	πτηνῶν τε γένη κατακοιμάσθω,
47	θηρῶν τʼ ἀγρίων πόδες ὑλοδρόμων
48	μὴ λυέσθων.
48b	βομβαλοβομβάξ.
49	μέλλει γὰρ ὁ καλλιεπὴς Ἀγάθων
50	πρόμος ἡμέτερος—
50b	μῶν βινεῖσθαι;
51	τίς ὁ φωνήσας;
51b	νήνεμος αἰθήρ.
52	δρυόχους τιθέναι δράματος ἀρχάς.
53	κάμπτει δὲ νέας ἁψῖδας ἐπῶν,
54	τὰ δὲ τορνεύει, τὰ δὲ κολλομελεῖ,
55	καὶ γνωμοτυπεῖ κἀντονομάζει
56	καὶ κηροχυτεῖ καὶ γογγύλλει
57	καὶ χοανεύει.
57b	καὶ λαικάζει.
58	τίς ἀγροιώτας πελάθει θριγκοῖς;
59	ὃς ἕτοιμος σοῦ τοῦ τε ποιητοῦ
60	τοῦ καλλιεποῦς κατὰ τοῦ θριγκοῦ
61	συγγογγύλας καὶ συστρέψας
62	τουτὶ τὸ πέος χοανεῦσαι.
63	ἦ που νέος γʼ ὢν ἦσθʼ ὑβριστὴς ὦ γέρον.
64	ὦ δαιμόνιε τοῦτον μὲν ἔα χαίρειν, σὺ δὲ
65	Ἀγάθωνά μοι δεῦρʼ ἐκκάλεσον πάσῃ τέχνῃ.
66	μηδὲν ἱκέτευʼ· αὐτὸς γὰρ ἔξεισιν τάχα.
67	καὶ γὰρ μελοποιεῖν ἄρχεται· χειμῶνος οὖν
68	ὄντος κατακάμπτειν τὰς στροφὰς οὐ ῥᾴδιον,
69	ἢν μὴ προίῃ θύρασι πρὸς τὸν ἥλιον.
70	τί οὖν ἐγὼ δρῶ;
70b	περίμενʼ, ὡς ἐξερχεται.
71	ὦ Ζεῦ τί δρᾶσαι διανοεῖ με τήμερον;
72	νὴ τοὺς θεοὺς ἐγὼ πυθέσθαι βούλομαι
73	τί τὸ πρᾶγμα τουτί. τί στένεις; τί δυσφορεῖς;
74	οὐ χρῆν σε κρύπτειν ὄντα κηδεστὴν ἐμόν.
75	ἔστιν κακόν μοι μέγα τι προπεφυραμένον.
76	ποῖόν τι;
76b	τῇδε θἠμέρᾳ κριθήσεται
77	εἴτʼ ἔστʼ ἔτι ζῶν εἴτʼ ἀπόλωλʼ Εὐριπίδης.
78	καὶ πῶς; ἐπεὶ νῦν γʼ οὔτε τὰ δικαστήρια
79	μέλλει δικάζειν οὔτε βουλῆς ἐσθʼ ἕδρα,
80	ἐπεὶ τρίτη ʼστὶ Θεσμοφορίων ἡ μέση.
81	τοῦτʼ αὐτὸ γὰρ τοι κἀπολεῖν με προσδοκῶ.
82	αἱ γὰρ γυναῖκες ἐπιβεβουλεύκασί μοι
83	κἀν Θεσμοφόροιν μέλλουσι περί μου τήμερον
84	ἐκκλησιάζειν ἐπʼ ὀλέθρῳ.
84b	τιὴ τί δή;
85	ὁτιὴ τραγῳδῶ καὶ κακῶς αὐτὰς λέγω.
86	νὴ τὸν Ποσειδῶ καὶ δίκαιά γʼ ἂν πάθοις.
87	ἀτὰρ τίνʼ ἐκ τούτων σὺ μηχανὴν ἔχεις;
88	Ἀγάθωνα πεῖσαι τὸν τραγῳδοδιδάσκαλον
89	ἐς Θεσμοφόροιν ἐλθεῖν.
89b	τί δράσοντʼ; εἰπέ μοι.
90	ἐκκλησιάσοντʼ ἐν ταῖς γυναιξὶ κἂν δέῃ
91	λέξονθʼ ὑπὲρ ἐμοῦ.
91b	πότερα φανερῶς ἢ λάθρᾳ;
92	λάθρᾳ, στολὴν γυναικὸς ἠμφιεσμένον.
93	τὸ πρᾶγμα κομψὸν καὶ σφόδρʼ ἐκ τοῦ σοῦ τρόπου·
94	τοῦ γὰρ τεχνάζειν ἡμέτερος ὁ πυραμοῦς.
95	σίγα.
95b	τί δʼ ἔστιν;
95c	Ἁγάθων ἐξέρχεται.
96	καὶ ποῖός ἐστιν;
96b	οὗτος οὑκκυκλούμενος.
97	ἀλλʼ ἢ τυφλὸς μέν εἰμʼ· ἐγὼ γὰρ οὐχ ὁρῶ
98	ἄνδρʼ οὐδένʼ ἐνθάδʼ ὄντα, Κυρήνην δʼ ὁρῶ.
99	σίγα· μελῳδεῖν γὰρ παρασκευάζεται.
100	μύρμηκος ἀτραπούς, ἢ τί διαμινύρεται;
101	ἱερὰν χθονίαις δεξάμεναι
102	λαμπάδα κοῦραι ξὺν ἐλευθέρᾳ
103	πατρίδι χορεύσασθε βοάν.
104	τίνι δαιμόνων ὁ κῶμος;
105	λέγε νυν. εὐπίστως δὲ τοὐμὸν
106	δαίμονας ἔχει σεβίσαι.
107	ἄγε νυν ὄλβιζε Μοῦσα
108	χρυσέων ῥύτορα τόξων
109	Φοῖβον, ὃς ἱδρύσατο χώρας
110	γύαλα Σιμουντίδι γᾷ.
111	χαῖρε καλλίστας ἀοιδᾶς
112	Φοῖβʼ ἐν εὐμούσοισι τιμαῖς
113	γέρας ἱερὸν προφέρων.
114	τάν τʼ ἐν ὄρεσι δρυογόνοισι
115	κόραν ἀείσατʼ
116	Ἄρτεμιν ἀγροτέραν.
117	ἕπομαι κλῄζουσα σεμνὸν
118	γόνον ὀλβίζουσα Λατοῦς
119	Ἄρτεμιν ἀπειρολεχῆ.
120	Λατώ τε κρούματά τʼ Ἀσιάδος
121	ποδὶ †παράρυθμʼ εὔρυθμα Φρυγίων
122	διανεύματα Χαρίτων†.
123	σέβομαι Λατώ τʼ ἄνασσαν
124	κίθαρίν τε ματέρʼ ὕμνων
125	ἄρσενι βοᾷ δόκιμον,
126	τᾷ φάος ἔσσυτο δαιμονίοις θεοῦ ὄμμασιν
127	ἁμετέρας τε διʼ αἰφνιδίου ὀπός. ὧν χάριν
128	ἄνακτʼ ἄγαλλε Φοῖβον τιμᾷ.
129	χαῖρʼ ὄλβιε παῖ Λατοῦς.
130	ὡς ἡδὺ τὸ μέλος ὦ πότνιαι Γενετυλλίδες
131	καὶ θηλυδριῶδες καὶ κατεγλωττισμένον
132	καὶ μανδαλωτόν, ὥστʼ ἐμοῦ γʼ ἀκροωμένου
133	ὑπὸ τὴν ἕδραν αὐτὴν ὑπῆλθε γάργαλος.
134	καί σʼ ὦ νεανίσχʼ ὅστις εἶ, κατʼ Αἰσχύλον
135	ἐκ τῆς Λυκουργείας ἐρέσθαι βούλομαι.
136	ποδαπὸς ὁ γύννις; τίς πάτρα; τίς ἡ στολή;
137	τίς ἡ τάραξις τοῦ βίου; τί βάρβιτος
138	λαλεῖ κροκωτῷ; τί δὲ λύρα κεκρυφάλῳ;
139	τί λήκυθος καὶ στρόφιον; ὡς οὐ ξύμφορον.
140	τίς δαὶ κατόπτρου καὶ ξίφους κοινωνία;
141	τίς δʼ αὐτὸς ὦ παῖ; πότερον ὡς ἀνὴρ τρέφει;
142	καὶ ποῦ πέος; ποῦ χλαῖνα; ποῦ Λακωνικαί;
143	ἀλλʼ ὡς γυνὴ δῆτʼ· εἶτα ποῦ τὰ τιτθία;
144	τί φῄς; τί σιγᾷς; ἀλλὰ δῆτʼ ἐκ τοῦ μέλους
145	ζητῶ σʼ, ἐπειδή γʼ αὐτὸς οὐ βούλει φράσαι;
146	ὦ πρέσβυ πρέσβυ, τοῦ φθόνου μὲν τὸν ψόγον
147	ἤκουσα, τὴν δʼ ἄλγησιν οὐ παρεσχόμην·
148	ἐγὼ δὲ τὴν ἐσθῆθʼ ἅμα γνώμῃ φορῶ.
149	χρὴ γὰρ ποιητὴν ἄνδρα πρὸς τὰ δράματα
150	ἃ δεῖ ποιεῖν πρὸς ταῦτα τοὺς τρόπους ἔχειν.
151	αὐτίκα γυναικεῖʼ ἢν ποιῇ τις δράματα,
152	μετουσίαν δεῖ τῶν τρόπων τὸ σῶμʼ ἔχειν.
153	οὐκοῦν κελητίζεις, ὅταν Φαίδραν ποιῇς;
154	ἀνδρεῖα δʼ ἢν ποιῇ τις, ἐν τῷ σώματι
155	ἔνεσθʼ ὑπάρχον τοῦθʼ. ἃ δʼ οὐ κεκτήμεθα,
156	μίμησις ἤδη ταῦτα συνθηρεύεται.
157	ὅταν σατύρους τοίνυν ποιῇς, καλεῖν ἐμέ,
158	ἵνα συμποιῶ σοὔπισθεν ἐστυκὼς ἐγώ.
159	ἄλλως τʼ ἄμουσόν ἐστι ποιητὴν ἰδεῖν
160	ἀγρεῖον ὄντα καὶ δασύν· σκέψαι δʼ ὅτι
161	Ἴβυκος ἐκεῖνος κἀνακρέων ὁ Τήιος
162	κἀλκαῖος, οἳ περὶ ἁρμονίαν ἐχύμισαν,
163	ἐμιτροφόρουν τε καὶ διεκλῶντʼ Ἰωνικῶς,
164	καὶ Φρύνιχος, τοῦτον γὰρ οὖν ἀκήκοας,
165	αὐτός τε καλὸς ἦν καὶ καλῶς ἠμπέσχετο·
166	διὰ τοῦτʼ ἄρʼ αὐτοῦ καὶ κάλʼ ἦν τὰ δράματα.
167	ὅμοια γὰρ ποιεῖν ἀνάγκη τῇ φύσει.
168	ταῦτʼ ἄρʼ ὁ Φιλοκλέης αἰσχρὸς ὢν αἰσχρῶς ποιεῖ,
169	ὁ δʼ αὖ Ξενοκλέης ὢν κακὸς κακῶς ποιεῖ,
170	ὁ δʼ αὖ Θέογνις ψυχρὸς ὢν ψυχρῶς ποιεῖ.
171	ἅπασʼ ἀνάγκη· ταῦτα γάρ τοι γνοὺς ἐγὼ
172	ἐμαυτὸν ἐθεράπευσα.
172b	πῶς πρὸς τῶν θεῶν;
173	παῦσαι βαΰζων· καὶ γὰρ ἐγὼ τοιοῦτος ἦν
174	ὢν τηλικοῦτος, ἡνίκʼ ἠρχόμην ποιεῖν.
175	μὰ τὸν Δίʼ οὐ ζηλῶ σε τῆς παιδεύσεως.
176	ἀλλʼ ὧνπερ οὕνεκʼ ἦλθον, ἔα μʼ εἰπεῖν.
176b	λέγε.
177	Ἀγάθων, σοφοῦ πρὸς ἀνδρός, ὅστις ἐν βραχεῖ
178	πολλοὺς καλῶς οἷός τε συντέμνειν λόγους.
179	ἐγὼ δὲ καινῇ ξυμφορᾷ πεπληγμένος
180	ἱκέτης ἀφῖγμαι πρὸς σέ.
180b	τοῦ χρείαν ἔχων;
181	μέλλουσί μʼ αἱ γυναῖκες ἀπολεῖν τήμερον
182	τοῖς Θεσμοφορίοις, ὅτι κακῶς αὐτὰς λέγω.
183	τίς οὖν παρʼ ἡμῶν ἐστιν ὠφέλειά σοι;
184	ἡ πᾶσʼ· ἐὰν γὰρ ἐγκαθεζόμενος λάθρᾳ
185	ἐν ταῖς γυναιξίν, ὡς δοκῶν εἶναι γυνή,
186	ὑπεραποκρίνῃ μου, σαφῶς σώσεις ἐμέ.
187	μόνος γὰρ ἂν λέξειας ἀξίως ἐμοῦ.
188	ἔπειτα πῶς οὐκ αὐτὸς ἀπολογεῖ παρών;
189	ἐγὼ φράσω σοι. πρῶτα μὲν γιγνώσκομαι·
190	ἔπειτα πολιός εἰμι καὶ πώγωνʼ ἔχω,
191	σὺ δʼ εὐπρόσωπος λευκὸς ἐξυρημένος
192	γυναικόφωνος ἁπαλὸς εὐπρεπὴς ἰδεῖν.
193	Εὐριπίδη—
193b	τί ἔστιν;
193c	ἐποίησάς ποτε,
194	χαίρεις ὁρῶν φῶς, πατέρα δʼ οὐ χαίρειν δοκεῖς;
195	ἔγωγε.
195b	μή νυν ἐλπίσῃς τὸ σὸν κακὸν
196	ἡμᾶς ὑφέξειν. καὶ γὰρ ἂν μαινοίμεθʼ ἄν.
197	ἀλλʼ αὐτὸς ὅ γε σόν ἐστιν οἰκείως φέρε.
198	τὰς συμφορὰς γὰρ οὐχὶ τοῖς τεχνάσμασιν
199	φέρειν δίκαιον ἀλλὰ τοῖς παθήμασιν.
200	καὶ μὴν ού γʼ ὦ κατάπυγον εὐρύπρωκτος εἶ
201	οὐ τοῖς λόγοισιν ἀλλὰ τοῖς παθήμασιν.
202	τί δʼ ἔστιν ὅτι δέδοικας ἐλθεῖν αὐτόσε;
203	κάκιον ἀπολοίμην ἂν ἢ σύ.
203b	πῶς;
203c	ὅπως;
204	δοκῶν γυναικῶν ἔργα νυκτερείσια
205	κλέπτειν ὑφαρπάζειν τε θήλειαν Κύπριν.
206	ἰδού γε κλέπτειν· νὴ Δία βινεῖσθαι μὲν οὖν.
207	ἀτὰρ ἡ πρόφασίς γε νὴ Δίʼ εἰκότως ἔχει.
208	τί οὖν; ποιήσεις ταῦτα;
208b	μὴ δόκει γε σύ.
209	ὦ τρισκακοδαίμων ὡς ἀπόλωλʼ Εὐριπίδης.
210	ὦ φίλτατʼ ὦ κηδεστὰ μὴ σαυτὸν προδῷς.
211	πῶς οὖν ποιήσω δῆτα;
211b	τοῦτον μὲν μακρὰ
212	κλάειν κέλευʼ, ἐμοὶ δʼ ὅ τι βούλει χρῶ λαβών.
213	ἄγε νυν ἐπειδὴ σαυτὸν ἐπιδίδως ἐμοί,
214	ἀπόδυθι τουτὶ θοἰμάτιον.
214b	καὶ δὴ χαμαί.
215	ἀτὰρ τί μέλλεις δρᾶν μʼ;
215b	ἀποξυρεῖν ταδί,
216	τὰ κάτω δʼ ἀφεύειν.
216b	ἀλλὰ πρᾶττʼ, εἴ σοι δοκεῖ.
217	ἢ μὴʼ πιδοῦνʼ ἐμαυτὸν ὤφελόν ποτε.
218	Ἀγάθων σὺ μέντοι ξυροφορεῖς ἑκάστοτε,
219	χρῆσόν τί νυν ἡμῖν ξυρόν.
219b	αὐτὸς λάμβανε
220	ἐντεῦθεν ἐκ τῆς ξυροδόκης.
220b	γενναῖος εἶ.
221	κάθιξε· φύσα τὴν γνάθον τὴν δεξιάν.
222	ὤμοι.
222b	τί κέκραγας; ἐμβαλῶ σοι πάτταλον,
223	ἢν μὴ σιωπᾷς.
223b	ἀτταταῖ ἰατταταῖ.
224	οὗτος σὺ ποῖ θεῖς;
224b	ἐς τὸ τῶν σεμνῶν θεῶν· 
225	οὐ γὰρ μὰ τὴν Δήμητρά γʼ ἐνταυθοῖ μενῶ
226	τεμνόμενος.
226b	οὔκουν καταγέλαστος δῆτʼ ἔσει
227	τὴν ἡμίκραιραν τὴν ἑτέραν ψιλὴν ἔχων;
228	ὀλίγον μέλει μοι.
228b	μηδαμῶς πρὸς τῶν θεῶν
229	προδῷς με· χώρει δεῦρο.
229b	κακοδαίμων ἐγώ.
230	ἔχʼ ἀτρέμα σαυτὸν κἀνάκυπτε· ποῖ στρέφει;
231	μυμῦ.
231b	τί μύξεις; πάντα πεποίηται καλῶς.
232	οἴμοι κακοδαίμων, ψιλὸς αὖ στρατεύσομαι.
233	μὴ φροντίσῃ· ὡς εὐπρεπὴς φανεῖ πάνυ.
234	βούλει θεᾶσθαι σαυτόν;
234b	εἰ δοκεῖ, φέρε.
235	ὁρᾷς σεαυτόν;
235b	οὐ μὰ Δίʼ ἀλλὰ Κλεισθένη.
236	ἀνίστασʼ, ἵνʼ ἀφεύσω σε, κἀγκύψας ἔχε.
237	οἴμοι κακοδαίμων δελφάκιον γενήσομαι.
238	ἐνεγκάτω τις ἔνδοθεν δᾷδʼ ἢ λύχνον.
239	ἐπίκυπτε· τὴν κέρκον φυλάττου νυν ἄκραν.
240	ἐμοὶ μελήσει νὴ Δία, πλήν γʼ ὅτι κάομαι.
241	οἴμοι τάλας. ὕδωρ ὕδωρ ὦ γείτονες.
242	πρὶν ἀντιλαβέσθαι †πρωκτὸν τῆς φλογός.†
243	θάρρει.
243b	τί θαρρῶ καταπεπυρπολημένος;
244	ἀλλʼ οὐκ ἔτʼ οἰδὲν πρᾶγμά σοι· τὰ πλεῖστα γὰρ
245	ἀποπεπόνηκας.
245b	φῦ ἰοὺ τῆς ἀσβόλου.
246	αἰθὸς γεγένημαι πάντα τὰ περὶ τὴν τράμιν.
247	μὴ φροντίσῃς· ἕτερος γὰρ αὐτὰ σφογγιεῖ.
248	οἰμώξετἄρʼ εἴ τις τὸν ἐμὸν πρωκτὸν πλυνεῖ.
249	Ἀγάθων, ἐπειδὴ σαυτὸν ἐπιδοῦναι φθονεῖς,
250	ἀλλʼ ἱμάτιον γοῦν χρῆσον ἡμῖν τουτῳὶ
251	καὶ στρόφιον· οὐ γὰρ ταῦτά γʼ ὡς οὐκ ἔστʼ ἐρεῖς.
252	λαμβάνετε καὶ χρῆσθʼ· οὐ φθονῶ.
252b	τί οὖν λάβω;
253	ὅ τι; τὸν κροκωτὸν πρῶτον ἐνδύου λαβών.
254	νὴ τὴν Ἀφροδίτην ἡδύ γʼ ὄζει ποσθίου.
255	σύζωσον ἀνύσας. αἶρε νῦν στρόφιον.
255b	ἰδού.
256	ἴθι νυν κατάστειλόν με τὰ περὶ τὼ σκέλει.
257	κεκρυφάλου δεῖ καὶ μίτρας.
257b	ἡδὶ μὲν οὖν
258	κεφαλὴ περίθετος, ἣν ἐγὼ νύκτωρ φορῶ.
259	νὴ τὸν Δίʼ ἀλλὰ κἀπιτηδεία πάνυ.
260	ἆρʼ ἁρμόσει μοι;
260b	νὴ Δίʼ ἀλλʼ ἄριστʼ ἔχει.
261	φέρʼ ἔγκυκλον·
261b	τουτὶ λάβʼ ἀπὸ τῆς κλινίδος.
262	ὑποδημάτων δεῖ.
262b	τἀμὰ ταυτὶ λάμβανε.
263	ἆρʼ ἁρμόσει μοι;
263b	χαλαρὰ γοῦν χαίρεις φορῶν.
264	σὺ τοῦτο γίγνωσκʼ· ἀλλʼ ἔχεις γὰρ ὧν δέει,
265	εἴσω τις ὡς τάχιστά μʼ ἐσκυκλησάτω.
266	ἁνὴρ μὲν ἡμῖν οὑτοσὶ καὶ δὴ γυνὴ
267	τό γʼ εἶδος· ἢν λαλῇς δʼ, ὅπως τῷ φθέγματι
268	γυναικιεῖς εὖ καὶ πιθανῶς.
268b	πειράσομαι.
269	βάδιζε τοίνυν.
269b	μὰ τὸν Ἀπόλλω οὔκ, ἤν γε μὴ
270	ὀμόσῃς ἐμοί—
270b	τί χρῆμα;
270c	συσσώσειν ἐμὲ
271	πάσαις τέχναις, ἤν μοί τι περιπίπτῃ κακόν.
272	ὄμνυμι τοίνυν αἰθέρʼ οἴκησιν Διός.
273	τί μᾶλλον ἢ τὴν Ἱπποκράτους ξυνοικίαν;
274	ὄμνυμι τοίνυν πάντας ἄρδην τοὺς θεούς.
275	μέμνησο τοίνυν ταῦθʼ, ὅτι ἡ φρὴν ὤμοσεν,
276	ἡ γλῶττα δʼ οὐκ ὀμώμοκʼ· οὐδʼ ὥρκωσʼ ἐγώ.
277	ἔκσπευδε ταχέως· ὡς τὸ τῆς ἐκκλησίας
278	σημεῖον ἐν τῷ Θεσμοφορείῳ φαίνεται.
279	ἐγὼ δʼ ἄπειμι.
279b	δεῦρό νυν ὦ Θρᾷτθʼ ἕπου.
280	ὦ Θρᾷττα θέασαι, καομένων τῶν λαμπάδων
281	ὅσον τὸ χρῆμʼ ἀνέρχεθʼ ὑπὸ τῆς λιγνύος.
282	ἀλλʼ ὦ περικαλλεῖ Θεσμοφόρω δέξασθέ με
283	ἀγαθῇ τύχῃ καὶ δεῦρο καὶ πάλιν οἴκαδε.
284	ὦ Θρᾷττα τὴν κίστην κάθελε, κᾆτʼ ἔξελε
285	τὸ πόπανον, ὅπως λαβοῦσα θύσω τοῖν θεοῖν.
286	δέσποινα πολυτίμητε Δήμητερ φίλη
287	καὶ Φερρέφαττα, πολλὰ πολλάκις μέ σοι
288	θύειν ἔχουσαν, εἰ δὲ μἀλλὰ νῦν λαθεῖν.
289	καὶ τοῦ θυγατρίου χοῖρον ἀνδρός μοι τυχεῖν
290	πλουτοῦντος, ἄλλως δʼ ἠλιθίου κἀβελτέρου,
291	καὶ ποσθαλίσκον νοῦν ἔχειν μοι καὶ φρένας.
292	ποῦ ποῦ καθίζωμʼ ἐν καλῷ, τῶν ῥητόρων
293	ἵνʼ ἐξακούω; σὺ δʼ ἄπιθʼ ὦ Θρᾷττʼ ἐκποδών.
294	δούλοις γὰρ οὐκ ἔξεστʼ ἀκούειν τῶν λόγων.
295	εὐφημία ʼστω, εὐφημία ʼστω. εὔχεσθε τοῖν
296	Θεσμοφόροιν τῇ Δήμητρι καὶ τῇ Κόρῃ καὶ τῷ
297	Πλούτῳ καὶ τῇ Καλλιγενείᾳ καὶ τῇ Κουροτρόφῳ
300	τῇ Γῇ καὶ τῷ Ἑρμῇ καὶ Χάρισιν ἐκκλησίαν
301	τήνδε καὶ σύνοδον τὴν νῦν κάλλιστα καὶ ἄριστα
302	ποιῆσαι, πολυωφελῶς μὲν πόλει τῇ Ἀθηναίων
305	τυχηρῶς δʼ ἡμῖν αὐταῖς. καὶ τὴν δρῶσαν
306	τήν τʼ ἀγορεύουσαν τὰ βέλτιστα περὶ τὸν δῆμον
307	τὸν Ἀθηναίων καὶ τὸν τῶν γυναικῶν ταύτην
310	νικᾶν. ταῦτʼ εὔχεσθε, καὶ ὑμῖν αὐταῖς τἀγαθά.
311	ἰὴ παιὼν ἰὴ παιών. χαίρωμεν.
312	δεχόμεθα καὶ θεῶν γένος
313	λιτόμεθα ταῖσδʼ ἐπʼ εὐχαῖς
314	φανέντας ἐπιχαρῆναι.
315	Ζεῦ μεγαλώνυμε χρυσολύρα τε
316	Δῆλον ὃς ἔχεις ἱεράν,
317	καὶ σὺ παγκρατὲς κόρα γλαυκῶπι
318	χρυσόλογχε πόλιν οἰκοῦσα
319	περιμάχητον, ἐλθὲ δεῦρο.
320	καὶ πολυώνυμε θηροφόνη παῖ
321	Λατοῦς χρυσώπιδος ἔρνος,
322	σύ τε πόντιε σεμνὲ Πόσειδον
323	ἁλιμέδον προλιπὼν
324	μυχὸν ἰχθυόεντʼ οἰστροδόνητον,
325	Νηρέος ἐναλίου τε κόραι
326	Νύμφαι τʼ ὀρείπλαγκτοι.
327	χρυσέα τε φόρμιγξ
328	ἰαχήσειεν ἐπʼ εὐχαῖς
329	ἡμετέραις· τελέως δʼ
330	ἐκκλησιάσαιμεν Ἀθηναίων
330a	εὐγενεῖς γυναῖκες.
331	εὔχεσθε τοῖς θεοῖσι τοῖς Ὀλυμπίοις
332	καὶ ταῖς Ὀλυμπίαισι καὶ τοῖς Πυθίοις
333	καὶ ταῖσι Πυθίαισι καὶ τοῖς Δηλίοις
334	καὶ ταῖσι Δηλίαισι τοῖς τʼ ἄλλοις θεοῖς,
335	εἴ τις ἐπιβουλεύει τι τῷ δήμῳ κακὸν
336	τῷ τῶν γυναικῶν ἢ ʼπικηρυκεύεται
337	Εὐριπίδῃ Μήδοις τʼ ἐπὶ βλάβῃ τινὶ
338	τῇ τῶν γυναικῶν, ἢ τυραννεῖν ἐπινοεῖ
339	ἢ τὸν τύραννον συγκατάγειν, ἢ παιδίον
340	ὑποβαλλομένης κατεῖπεν, ἢ δούλη τινὸς
341	προαγωγὸς οὖσʼ ἐνετρύλλισεν τῷ δεσπότῃ
342	ἢ πεμπομένη τις ἀγγελίας ψευδεῖς φέρει,
343	ἢ μοιχὸς εἴ τις ἐξαπατᾷ ψευδῆ λέγων
344	καὶ μὴ δίδωσιν ἃν ὑπόσχηταί ποτε,
345	ἢ δῶρά τις δίδωσι μοιχῷ γραῦς γυνή,
346	ἢ καὶ δέχεται προδιδοῦσʼ ἑταίρα τὸν φίλον,
347	κεἴ τις κάπηλος ἢ καπηλὶς τοῦ χοῶς
348	ἢ τῶν κοτυλῶν τὸ νόμισμα διαλυμαίνεται,
349	κακῶς ἀπολέσθαι τοῦτον αὐτὸν κᾠκίαν
350	ἀρᾶσθε, ταῖς δʼ ἄλλαισιν ὑμῖν τοὺς θεοὺς
351	εὔχεσθε πάσαις πολλὰ δοῦναι κἀγαθά.
352	ξυνευχόμεσθα τέλεα μὲν
353	πόλει τέλεα δὲ δήμῳ
354	τάδʼ εὔγματα γενέσθαι,
355	τὰ δʼ ἄρισθʼ ὅσαις προσήκει
356	νικᾶν λεγούσαις· ὁπόσαι δʼ
357	ἐξαπατῶσιν παραβαίνουσί τε τοὺς
358	ὅρκους τοὺς νενομισμένους
360	κερδῶν οὕνεκʼ ἐπὶ βλάβῃ,
361	ἢ ψηφίσματα καὶ νόμον
362	ζητοῦσʼ ἀντιμεθιστάναι,
363	τἀπόρρητά τε τοῖσιν ἐχθροῖς
364	τοῖς ἡμετέροις λέγουσʼ,
365	ἢ Μήδους ἐπάγουσι γῇ
366	κερδῶν οὕνεκʼ ἐπὶ βλάβῃ,
367	ἀσεβοῦσιν ἀδικοῦσίν τε τὴν πόλιν.
368	ἀλλʼ ὦ παγκρατὲς
369	Ζεῦ ταῦτα κυρώσειας, ὥσθʼ
370	ἡμῖν θεοὺς παραστατεῖν
371	καίπερ γυναιξὶν οὔσαις.
373	ἄκουε πᾶς. ἔδοξε τῇ βουλῇ τάδε
374	τῇ τῶν γυναικῶν· Τιμόκλειʼ ἐπεστάτει,
375	Λύσιλλʼ ἐγραμμάτευεν, εἶπε Ζωστράτη·
376	ἐκκλησίαν ποιεῖν ἕωθεν τῇ μέσῃ
377	τῶν Θεσμοφορίων, ᾗ μάλισθʼ ἡμῖν σχολή,
378	καὶ χρηματίζειν πρῶτα περὶ Εὐριπίδου,
379	ὅ τι χρὴ παθεῖν ἐκεῖνον· ἀδικεῖν γὰρ δοκεῖ
379b	ἡμῖν ἁπάσαις. τίς ἀγορεύειν βούλεται;
380	ἐγώ.
380b	περίθου νυν τόνδε πρῶτον πρὶν λέγειν.
381	σίγα σιώπα, πρόσεχε τὸν νοῦν· χρέμπτεται γὰρ ἤδη
382	ὅπερ ποιοῦσʼ οἱ ῥήτορες. μακρὰν ἔοικε λέξειν.
383	φιλοτιμίᾳ μὲν οὐδεμιᾷ μὰ τὼ θεὼ
384	λέξουσʼ ἀνέστην ὦ γυναῖκες· ἀλλὰ γὰρ
385	βαρέως φέρω τάλαινα πολὺν ἤδη χρόνον
386	προπηλακιζομένας ὁρῶς ἡμᾶς ὑπὸ
387	Εὐριπίδου τοῦ τῆς λαχανοπωλητρίας
388	καὶ πολλὰ καὶ παντοῖʼ ἀκουούσας κακά.
389	τί γὰρ οὗτος ἡμᾶς οὐκ ἐπισμῇ τῶν κακῶν;
390	ποῦ δʼ οὐχὶ διαβέβληχʼ, ὅπουπερ ἔμβραχυ
391	εἰσὶν θεαταὶ καὶ τραγῳδοὶ καὶ χοροί,
392	τὰς μοιχοτρόπους, τὰς ἀνδρεραστίας καλῶν,
393	τὰς οἰνοπότιδας, τὰς προδότιδας, τὰς λάλους,
394	τὰς οὐδὲν ὑγιές, τὰς μέγʼ ἀνδράσιν κακόν·
395	ὥστʼ εὐθὺς εἰσιόντες ἀπὸ τῶν ἰκρίων
396	ὑποβλέπουσʼ ἡμᾶς σκοποῦνταί τʼ εὐθέως
397	μὴ μοιχὸς ἔνδον ᾖ τις ἀποκεκρυμμένος.
398	δρᾶσαι δʼ ἔθʼ ἡμῖν οὐδὲν ὥσπερ καὶ πρὸ τοῦ
399	ἔξεστι· τοιαῦθʼ οὗτος ἐδίδαξεν κακὰ
400	τοὺς ἄνδρας ἡμῶν· ὥστʼ ἐάνπερ τις πλέκῃ
401	γυνὴ στέφανον, ἐρᾶν δοκεῖ· κἂν ἐκβάλῃ
402	σκεῦός τι κατὰ τὴν οἰκίαν πλανωμένη,
403	ἁνὴρ ἐρωτᾷ, ʼτῷ κατέαγεν ἡ χύτρα;
404	οὐκ ἔσθʼ ὅπως οὐ τῷ Κορινθίῳ ξένῳ.ʼ
405	κάμνει κόρη τις, εὐθὺς ἁδελφὸς λέγει,
406	τὸ χρῶμα τοῦτό μʼ οὐκ ἀρέσκει τῆς κόρης.
407	εἶεν, γυνή τις ὑποβαλέσθαι βούλεται
408	ἀποροῦσα παίδων, οὐδὲ τοῦτʼ ἔστιν λαθεῖν.
409	ἅνδρες γὰρ ἤδη παρακάθηνται πλησίον·
410	πρὸς τοὺς γέροντάς θʼ οἳ πρὸ τοῦ τὰς μείρακας
411	ἤγοντο, διαβέβληκεν, ὥστʼ οὐδεὶς γέρων
412	γαμεῖν ἐθέλει γυναῖκα διὰ τοὔπος τοδὶ
413	δέσποινα γὰρ γέροντι νυμφίῳ γυνή.
414	εἶτα διὰ τοῦτον ταῖς γυναικωνίτισιν
415	σφραγῖδας ἐπιβάλλουσιν ἤδη καὶ μοχλοὺς
416	τηροῦντες ἡμᾶς, καὶ προσέτι Μολοττικοὺς
417	τρέφουσι μορμολυκεῖα τοῖς μοιχοῖς κύνας.
418	καὶ ταῦτα μὲν ξυγγνώσθʼ. ἃ δʼ ἦν ἡμῖν πρὸ τοῦ
419	αὐταῖς ταμιεῦσαι καὶ προαιρούσαις λαθεῖν
420	ἄλφιτον ἔλαιον οἶνον, οὐδὲ ταῦτʼ ἔτι
421	ἔξεστιν. οἱ γὰρ ἄνδρες ἤδη κλῄδια
422	αὐτοὶ φοροῦσι κρυπτὰ κακοηθέστατα
423	Λακωνίκʼ ἄττα, τρεῖς ἔχοντα γομφίους.
424	πρὸ τοῦ μὲν οὖν ἦν ἀλλʼ ὑποῖξαι τὴν θύραν
425	ποιησαμέναισι δακτύλιον τριωβόλου,
426	νῦν δʼ οὗτος αὐτοὺς ᾡκότριψ Εὐριπίδης
427	ἐδίδαξε θριπήδεστʼ ἔχειν σφραγίδια
428	ἐξαψαμένους. νῦν οὖν ἐμοὶ τούτῳ δοκεῖ
429	ὄλεθρόν τινʼ ἡμᾶς κυρκανᾶν ἁμωσγέπως,
430	ἢ φαρμάκοισιν ἢ μιᾷ γέ τῳ τέχνῃ,
431	ὅπως ἀπολεῖται. ταῦτʼ ἐγὼ φανερῶς λέγω,
432	τὰ δʼ ἄλλα μετὰ τῆς γραμματέως συγγράψομαι.
434	οὔπω ταύτης ἤκουσα
435	πολυπλοκωτέρας γυναικὸς
436	οὐδὲ δεινότερον λεγούσης.
437	πάντα γὰρ λέγει δίκαια,
438	†πάσας δʼ ἰδέας ἐξήτασεν,
439	πάντα δʼ ἐβάστασεν φρενὶ πυκνῶς τε†
439a	ποικίλους λόγους ἀνηῦρεν
440	εὖ διεζητημένους·
440a	ὥστʼ ἂν εἰ λέγοι παρʼ αὐτὴν
441	Ξενοκλέης ὁ Καρκίνου, δοκεῖν
441a	ἂν αὐτόν, ὡς ἐγᾦμαι,
442	πᾶσιν ὑμῖν
442a	ἄντικρυς μηδὲν λέγειν. 
443	ὀλίγων ἕνεκα καὐτὴ παρῆλθον ῥημάτων.
444	τὰ μὲν γὰρ ἄλλʼ αὕτη κατηγόρηκεν εὖ·
445	ἃ δʼ ἐγὼ πέπονθα, ταῦτα λέξαι βούλομαι.
446	ἐμοὶ γὰρ ἁνὴρ ἀπέθανεν μὲν ἐν Κύπρῳ
447	παιδάρια πέντε καταλιπών, ἁγὼ μόλις
448	στεφανηπλοκοῦσʼ ἔβοσκον ἐν ταῖς μυρρίναις.
449	τέως μὲν οὖν ἀλλʼ ἡμικάκως ἐβοσκόμην·
450	νῦν δʼ οὗτος ἐν ταῖσιν τραγῳδίαις ποιῶν
451	τοὺς ἄνδρας ἀναπέπεικεν οὐκ εἶναι θεούς·
452	ὥστʼ οὐκέτʼ ἐμπολῶμεν οὐδʼ εἰς ἥμισυ.
453	νῦν οὖν ἁπάσαισιν παραινῶ καὶ λέγω
454	τοῦτον κολάσαι τὸν ἄνδρα πολλῶν οὕνεκα·
455	ἄγρια γὰρ ἡμᾶς ὦ γυναῖκες δρᾷ κακά,
456	ἅτʼ ἐν ἀγρίοισι τοῖς λαχάνοις αὐτὸς τραφείς.
457	ἀλλʼ εἰς ἀγορὰν ἄπειμι· δεῖ γὰρ ἀνδράσιν
458	πλέξαι στεφάνους συνθηματιαίους εἴκοσιν.
459	ἕτερον αὖ τι λῆμα τοῦτο
460	κομψότερον ἔτʼ ἢ τὸ πρότερον
460a	ἀναπέφηνεν.
461	οἷα κατεστωμύλατο
462	οὐκ ἄκαιρα, φρένας ἔχουσα
463	καὶ πολύπλοκον νόημʼ, οὐδʼ
464	ἀσύνετʼ ἀλλὰ πιθανὰ πάντα.
465	δεῖ δὲ ταύτης τῆς ὕβρεως ἡμῖν
465a	τὸν ἄνδρα
465b	περιφανῶς δοῦναι δίκην. 
466	τὸ μὲν ὦ γυναῖκες ὀξυθυμεῖσθαι σφόδρα
467	Εὐριπίδῃ, τοιαῦτʼ ἀκουούσας κακά,
468	οὐ θαυμάσιόν ἐστʼ, οὐδʼ ἐπιζεῖν τὴν χολήν.
469	καὐτὴ γὰρ ἔγωγʼ, οὕτως ὀναίμην τῶν τέκνων,
470	μισῶ τὸν ἄνδρʼ ἐκεῖνον, εἰ μὴ μαίνομαι.
471	ὅμως δʼ ἐν ἀλλήλαισι χρὴ δοῦναι λόγον·
472	αὐταὶ γάρ ἐσμεν, κοὐδεμίʼ ἔκφορος λόγου.
473	τί ταῦτʼ ἔχουσαι ʼκεῖνον αἰτιώμεθα
474	βαρέως τε φέρομεν, εἰ δύʼ ἡμῶν ἢ τρία
475	κακὰ ξυνειδὼς εἶπε δρώσας μυρία;
476	ἐγὼ γὰρ αὐτὴ πρῶτον, ἵνα μἄλλην λέγω,
477	ξύνοιδʼ ἐμαυτῇ πολλὰ δείνʼ· ἐκεῖνο δʼ οὖν
478	δεινότατον, ὅτε νύμφη μὲν ἦν τρεῖς ἡμέρας,
479	ὁ δʼ ἀνὴρ παρʼ ἐμοὶ καθηῦδεν· ἦν δέ μοι φίλος,
480	ὅσπερ με διεκόρησεν οὖσαν ἑπτέτιν.
481	οὖτος πόθῳ μου ʼκνυεν ἐλθὼν τὴν θύραν·
482	κᾆτʼ εὐφὺς ἔγνων· εἶτα καταβαίνω λάθρᾳ.
483	ὁ δʼ ἀνὴρ ἐρωτᾷ ποῖ σὺ καταβαίνεις ; ὅποι;
484	στρόφος μʼ ἔχει τὴν γαστέρ ὦνερ κὠδύνη·
485	ἐς τὸν κοπρῶνʼ οὖν ἔρχομαι. βάδιζέ νυν·
486	κᾆθʼ ὁ μὲν ἔτριβε κεδρίδας ἄννηθον σφάκον·
487	ἐγὼ δὲ καταχέασα τοῦ στροφέως ὕδωρ
488	ἐξῆλθον ὡς τὸν μοιχόν· εἶτʼ ἠρειδόμην
489	παρὰ τὸν Ἀγυιᾶ κύβδʼ ἐχομένη τῆς δάφνης.
490	ταῦτʼ οὐδεπώποτʼ εἶφʼ, ὁρᾶτʼ, Εὐριπίδης·
491	οὐδʼ ὡς ὑπὸ τῶν δούλων τε κὠρεωκόμων
492	σποδούμεθʼ, ἢν μὴ ʼχωμεν ἕτερον, οὐ λέγει·
493	οὐδʼ ὡς ὅταν μάλισθʼ ὑπό του ληκώμεθα
494	τὴν νύχθʼ, ἕωθεν σκόροδα διαμασώμεθα,
495	ἵνʼ ὀσφρόμενος ἁνὴρ ἀπὸ τείχους εἰσιὼν
496	μηδὲν κακὸν δρᾶν ὑποτοπῆται. ταῦθʼ, ὁρᾷς,
497	οὐπώποτʼ εἶπεν. εἰ δὲ Φαίδραν λοιδορεῖ,
498	ἡμῖν τί τοῦτʼ ἔστʼ; οὐδʼ ἐκεῖνʼ εἴρηκέ πω,
499	ὡς ἡ γυνὴ δεικνῦσα τἀνδρὶ τοὔγκυκλον
500	†ὑπʼ αὐγὰς † οἷόν ἐστιν, ἐγκεκαλυμμένον
501	τὸν μοιχὸν ἐξέπεμψεν, οὐκ εἴρηκέ πω.
502	ἑτέραν δʼ ἐγᾦδʼ ἣ ʼφασκεν ὠδίνειν γυνὴ
503	δέχʼ ἡμέρας, ἔως ἐπρίατο παιδίον·
504	ὁ δʼ ἀνὴρ περιέτρεχʼ ὠκυτόκιʼ ὠνούμενος·
505	τὸ δʼ εἰσέφερε γραῦς ἐν χύτρᾳ τὸ παιδίον,
506	ἵνα μὴ βό η, κηρίῳ βεβυσμένον·
507	εἶθʼ ὡς ἔνευσεν ἡ φέρουσʼ, εὐθὺς βοᾷ,
508	ἄπελθʼ ἄπελθʼ, ἤδη γὰρ ὦνέρ μοι δοκῶ
509	τέξειν. τὸ γὰρ ἦτρον τῆς χύτρας ἐλάκτισεν·
510	χὠ μὲν γεγηθὼς ἔτρεχεν, ἡ δʼ ἐξέσπασεν
511	ἐκ τοῦ στόματος τοῦ παιδίου, τὸ δʼ ἀνέκραγεν.
512	εἶθʼ ἡ μιαρὰ γραῦς, ἣ ʼφερεν τὸ παιδίον,
513	θεῖ μειδιῶσα πρὸς τὸν ἄνδρα καὶ λέγει,
514	λέων λέων σοι γέγονεν, αὔτʼ ἔκμαγμα σόν,
515	τά τʼ ἄλλʼ ἁπαξάπαντα καὶ τὸ πόσθιον
516	τῷ σῷ προσόμοιον, στρεβλὸν ὥσπερ κύτταρον.
517	ταῦτʼ οὐ ποιοῦμεν τὰ κακά; νὴ τὴν Ἄρτεμιν
518	ἡμεῖς γε. κᾆτʼ Εὐριπίδῃ θυμούμεθα,
519	οὐδὲν παθοῦσαι μεῖζον ἢ δεδράκαμεν;
520	τουτὶ μέντοι θαυμαστόν,
521	ὁπόθεν ηὑρέθη τὸ χρῆμα,
522	χἤτις ἐξέθρεψε χώρα
523	τήνδε τὴν θρασεῖαν οὕτω.
524	τάδε γὰρ εἰπεῖν τὴν πανοῦργον
525	κατὰ τὸ φανερὸν ὧδʼ ἀναιδῶς
526	οὐκ ἂν ᾠόμην ἐν ἡμῖν
527	οὐδὲ τολμῆσαί ποτʼ ἄν.
528	ἀλλʼ ἅπαν γένοιτʼ ἂν ἤδη·
529	τὴν παροιμίαν δʼ ἐπαινῶ
529a	τὴν παλαιάν· ὑπὸ λίθῳ γὰρ
530	παντί νου χρὴ
530a	μὴ δάκῃ ῥητωρ ἀθρεῖν.
531	ἀλλʼ οὐ γάρ ἐστι τῶν ἀναισχύτων φύσει γυναικῶν
532	οὐδὲν κάκιον εἰς ἄπαντα πλὴν ἄρʼ εἰ γυναῖκες.
533	οὔ τοι μὰ τὴν Ἄγλαυρον ὦ γυναῖκες εὖ φρονεῖτε,
534	ἀλλʼ ἢ πεφάρμαχθʼ ἢ κακόν τι μέγα πεπόνθατʼ ἄλλο,
535	ταύτην ἐῶσαι τὴν φθόρον τοιαῦτα περιυβρίζειν
536	ἡμᾶς ἁπάσας. εἰ μὲν οἶν τις ἔστιν· εἰ δὲ μή, ἡμεῖς
537	αὐταί τε καὶ τὰ δουλάρια τέφραν ποθὲν λαβοῦσαι
538	ταύτης ἀποψιλώσομεν τὸν χοῖρον, ἵνα διδαχθῇ
539	γυνὴ γυναῖκας οὖσα μὴ κακῶς λέγειν τὸ λοιπόν.
540	μὴ δῆτα τόν γε χοῖρον ὦ γυναῖκες. εἰ γὰρ οὔσης
541	παρρησίας κἀξὸν λέγειν ὅσαι πάρεσμεν ἀσταί,
542	εἶτʼ εἶπον ἁγίγνωσκον ὑπὲρ Εὐριπίδου δίκαια,
543	διὰ τοῦτο τιλλομένην με δεῖ δοῦναι δίκην ὑφʼ ὑμῶν;
544	οὐ γάρ σε δεῖ δοῦναι δίκην; ἥτις μόνη τέτληκας
545	ὑπὲρ ἀνδρὸς ἀντειπεῖν, ὃς ἡμᾶς πολλὰ κακὰ δέδρακεν
546	ἐπίτηδες εὑρίσκων λόγους, ὅπου γυνὴ πονηρὰ
547	ἐγένετο, Μελανίππας ποιῶν Φαίδρας τε· Πηνελόπην δὲ
548	οὐπώποτʼ ἐποίησʼ, ὅτι γυνὴ σώφρων ἔδοξεν εἶναι.
549	ἐγὼ γὰρ οἶδα ταἴτιον. Μίαν γὰρ οὐκ ἂν εἴποις
550	τῶν νῦν γυναικῶν Πηνελόπην, Παίδρας δʼ ἁπαξαπάσας.
551	ἀκούετʼ ὦ γυναῖκες οἷʼ εἴρηκεν ἡ πανοῦργος
552	ἡμᾶς ἁπάσας αὖθις αὖ.
552b	καὶ νὴ Δίʼ οὐδέπω γε
553	εἴρηχʼ ὅσα ξύνοιδʼ· ἐπεὶ βούλεσθε πλείονʼ εἴπω;
554	ἀλλʼ οὐκ ἂν ἔτʼ ἔχοις· ὅσα γὰρ ᾔδησθʼ ἐξέχεας ἅπαντα.
555	μὰ Δίʼ οὐδέπω τὴν μυριοστὴν μοῖραν ὧν ποιοῦμεν.
556	ἐπεὶ τάδʼ οὐκ εἴρηχʼ, ὁρᾷς, ὡς στλεγγίδας λαβοῦσαι
557	ἔπειτα σιφωνίζομεν τὸν οἶνον.
557b	ἐπιτριβείης.
558	ὥς τʼ αὖ τὰ κρέʼ ἐξ Ἀπατουρίων ταῖς μαστροποῖς διδοῦσαι
559	ἔπειτα τὴν γαλῆν φαμεν—
559b	τάλαινʼ ἐγώ· φλυαρεῖς.
560	οὐδʼ ὡς τὸν ἄνδρα τῷ πελέκει γυνὴ κατεσπόδησεν,
561	οὐκ εἶπον· οὐδʼ ὡς φαρμάκοις ἑτέρα τὸν ἄνδρʼ ἔμηνεν,
562	οὐδʼ ὡς ὑπὸ τῇ πυέλῳ κατώρυξέν ποτʼ—
562b	ἐξόλοιο.
563	ἁχαρνικὴ τὸν πατέρα.
563b	ταυτὶ δῆτʼ ἀνέκτʼ ἀκούειν;
564	οὐδʼ ὡς σὺ τῆς δούλης τεκούσης ἄρρεν εἶτα σαυτῇ
565	τοῦθʼ ὑπεβάλου, τὸ σὸν δὲ θυγάτριον παρῆκας αὐτῇ.
566	οὔ τοι μὰ τὼ θεὼ σὺ καταπροίξει λέγουσα ταυτί,
567	ἀλλʼ ἐκποκιῶ σου τὰς ποκάδας.
567b	οὐ δὴ μὰ Δία σύ γʼ ἅψει.
568	καὶ μὴν ἰδού.
568b	καὶ μὴν ἰδού.
568c	λαβὲ θοἰμάτιον Φιλίστη.
569	πρόσθες μόνον, κἀγώ σε νὴ τὴν Ἄρτεμιν—
569b	τί δράσεις;
570	τὸν σησαμοῦνθʼ ὃν κατέφαγες, τοῦτον χεσεῖν ποιήσω.
571	παύσασθε λοιδορούμεναι· καὶ γὰρ γυνή τις ἡμῖν
572	ἐσπουδακυῖα προστρέχει. πρὶν οὖν ὁμοῦ γενέσθαι,
573	σιγᾶθʼ, ἵνʼ αὐτῆς κοσμίως πυθώμεθʼ ἅττα λέξει.
574	φίλαι γυναῖκες ξυγγενεῖς τοὐμοῦ τρόπου·
575	ὅτι μὲν φίλος εἴμʼ ὑμῖν, ἐπίδηλος ταῖς γνάθοις·
576	γυναικομανῶ γὰρ προξενῶ θʼ ὑμῶν ἀεί.
577	καὶ νῦν ἀκούσας πρᾶγμα περὶ ὑμῶν μέγα
578	ὀλίγῳ τι πρότερον κατʼ ἀγορὰν λαλούμενον,
579	ἥκω φράσων τοῦτʼ ἀγγελῶν θʼ ὑμῖν, ἵνα
580	σκοπῆτε καὶ τηρῆτε μὴ καὶ προσπέσῃ
581	ὑμῖν ἀφάρκτοις πρᾶγμα δεινὸν καὶ μέγα.
582	τί δʼ ἔστιν ὦ παῖ; παῖδα γάρ σʼ εἰκὸς καλεῖν,
583	ἕως ἂν οὕτως τὰς γνάθους ψιλὰς ἔχῃς.
584	Εὐριπίδην φάσʼ ἄνδρα κηδεστήν τινα
585	αὑτοῦ γέροντα δεῦρʼ ἀναπέμψαι τήμερον.
586	πρὸς ποῖον ἔργον ἢ τίνος γνώμης χάριν;
587	ἵνʼ ἅττα βουλεύοισθε καὶ μέλλοιτε δρᾶν,
588	ἐκεῖνος εἴη τῶν λόγων κατάσκοπος.
589	καὶ πῶς λέληθεν ἐν γυναιξὶν ὢν ἀνήρ;
590	ἀφηῦσεν αὐτὸν κἀπέτιλʼ Εὐριπίδης
591	καὶ τἄλλʼ ἅπανθʼ ὥσπερ γυναῖκʼ ἐσκεύασεν.
592	πείθεσθε τούτῳ ταῦτα; τίς δʼ οὕτως ἀνὴρ
593	ἠλίθιος ὅστις τιλλόμενος ἠνείχετο;
594	οὐκ οἴομαι ʼγωγʼ ὦ πολυτιμήτω θεώ.
595	ληρεῖς· ἐγὼ γὰρ οὐκ ἂν ἦλθον ἀγγελῶν,
596	εἰ μὴ ʼπεπύσμην ταῦτα τῶν σάφʼ εἰδότων.
597	τὸ πρᾶγμα τουτὶ δεινὸν εἰσαγγέλλεται.
598	ἀλλʼ ὦ γυναῖκες οὐκ ἐλινύειν ἐχρῆν,
599	ἀλλὰ σκοπεῖν τὸν ἄνδρα καὶ ζητεῖν ὅπου
600	λέληθεν ἡμᾶς κρυπτὸς ἐγκαθήμενος.
601	καὶ σὺ ξυνέξευρʼ αὐτόν, ὡς ἂν τὴν χάριν
602	ταύτην τε κἀκείνην ἔχῃς ὦ πρόξενε.
603	φέρʼ ἴδω· τίς ἡ πρώτη σύ;
603b	ποῖ τις τρέψεται;
604	ζητητέαι γάρ ἐστε.
604b	κακοδαίμων ἐγώ.
605	ἔμʼ ἥτις εἴμʼ ἤρου; Κλεωνύμου γυνή.
606	γιγνώσκεθʼ ὑμεῖς ἥτις ἔσθʼ ἥδʼ ἡ γυνή;
607	γιγνώσκομεν δῆτʼ. ἀλλὰ τὰς ἄλλας ἄθρει.
608	ἡδὶ δὲ δὴ τίς ἐστιν ἡ τὸ παιδίον
609	ἔχουσα;
609b	τίτθη νὴ Δίʼ ἐμή.
609c	διοίχομαι.
610	αὕτη σὺ ποῖ στρέφει; μένʼ αὐτοῦ. τί τὸ κακόν;
611	ἔασον οὐρῆσαί μʼ.
611b	ἀναίσχυντός τις εἶ.
612	σὺ δʼ οὖν ποίει τοῦτʼ. ἀναμενῶ γὰρ ἐνθάδε.
613	ἀνάμενε δῆτα καὶ σκόπει γʼ αὐτὴν σφόδρα·
614	μόνην γὰρ αὐτὴν ὦνερ οὐ γιγνώσκομεν.
615	πολύν γε χρόνον οὐρεῖς σύ.
615b	νὴ Δίʼ ὦ μέλε·
616	στραγγουριῶ γάρ· ἐχθὲς ἔφαγον κάρδαμα.
617	τί καρδαμίζεις; οὐ βαδιεῖ δεῦρʼ ὡς ἐμέ;
618	τί δῆτά μʼ ἕλκεις ἀσθενοῦσαν;
618b	εἰπέ μοι,
619	τίς ἔστʼ ἀνήρ σοι;
619b	τὸν ἐμὸν ἄνδρα πυνθάνει;
620	τὸν δεῖνα γιγνώσκεις, τὸν ἐκ Κοθωκιδῶν;
621	τὸν δεῖνα; ποῖον;
621b	ἔσθʼ ὁ δεῖνʼ, ὃς καί ποτε
622	τὸν δεῖνα τὸν τοῦ δεῖνα—
622b	ληρεῖν μοι δοκεῖς.
623	ἀνῆλθες ἤδη δεῦρο πρότερον;
623b	νὴ Δία
624	ὁσέτη γε.
624b	καὶ τίς σοὐστὶ συσκηνήτρια;
625	ἡ δεῖνʼ ἔμοιγʼ.
625b	οἴμοι τάλας, οὐδὲν λέγεις.
626	ἄπελθʼ. ἐγὼ γὰρ βασανιῶ ταύτην καλῶς
627	ἐκ τῶν ἱερῶν τῶν πέρυσι· σὺ δʼ ἀπόστηθί μοι,
628	ἵνα μὴ ʼπακούσῃς ὢν ἀνήρ. σὺ δʼ εἰπέ μοι
629	ὅ τι πρῶτον ἡμῖν τῶν ἱερῶν ἐδείκνυτο.
630	φέρʼ ἴδω, τί μέντοι πρῶτον ἦν; ἐπίνομεν.
631	τί δὲ μετὰ τοῦτο δεύτερον;
631b	προὐπίνομεν.
632	ταυτὶ μὲν ἤκουσάς τινος· τί δαὶ τρίτον;
633	σκάφιον Ξένυλλʼ ᾔτησεν· οὐ γὰρ ἦν ἀμίς.
634	οὐδὲν λέγεις. δεῦρʼ ἐλθὲ δεῦρʼ ὦ Κλείσθενες·
635	ὅδʼ ἐστὶν ἁνὴρ ὃν λέγεις.
635b	τί οὖν ποιῶ;
636	ἀπόδυσον αὐτόν· οὐδὲν ὑγιὲς γὰρ λέγει.
637	κἄπειτʼ ἀποδύσετʼ ἐννέα παίδων μητέρα;
638	χάλα ταχέως τὸ στρόφιον ὦναίσχυντε σύ.
639	ὡς καὶ στιβαρά τις φαίνεται καὶ καρτερά·
640	καὶ νὴ Δία τιτθούς γʼ ὥσπερ ἡμεῖς οὐκ ἔχει.
641	στερίφη γάρ εἰμι κοὐκ ἐκύησα πώποτε.
642	νῦν· τότε δὲ μήτηρ ἦσθα παίδων ἐννέα.
643	ἀνίστασʼ ὀρθός. ποῖ τὸ πέος ὠθεῖς κάτω;
644	τοδὶ διέκυψε καὶ μάλʼ εὔχρων ὦ τάλαν.
645	καὶ ποῦ ʼστιν;
645b	αὖθις ἐς τὸ πρόσθεν οἴχεται.
646	οὐκ ἐνγεταυθί.
646b	μἀλλὰ δεῦρʼ ἥκει πάλιν.
647	ἰσθμόν τινʼ ἔχεις ὦνθρωπʼ· ἄνω τε καὶ κάτω
648	τὸ πέος διέλκεις πυκνότερον Κορινθίων.
649	ὦ μιαρὸς οὗτος· ταῦτʼ ἄρʼ ὑπὲρ Εὐριπίδου
650	ἡμῖν ἐλοιδορεῖτο.
650b	κακοδαίμων ἐγώ,
651	εἰς οἷʼ ἐμαυτὸν εἰσεκύλισα πράγματα.
652	ἄγε δὴ τί δρῶμεν;
652b	τουτονὶ φυλάττετε
653	καλῶς, ὅπως μὴ διαφυγὼν οἰχήσεται·
654	ἐγὼ δὲ ταῦτα τοῖς πρυτάνεσιν ἀγγελῶ.
655	ἡμᾶς τοίνυν μετὰ τοῦτʼ ἤδη τὰς λαμπάδας ἁψαμένας χρὴ
656	ξυζωσαμένας εὖ κἀνδρείως τῶν θʼ ἱματίων ἀποδύσας
657	ζητεῖν, εἴ που κἄλλος τις ἀνὴρ ἀνελήλυθε, καὶ περιθρέξαι
658	τὴν πύκνα πᾶσαν καὶ τὰς σκηνὰς καὶ τὰς διόδους διαθρῆσαι.
659	εἶα δὴ πρώτιστα μὲν χρὴ κοῦφον ἐξορμᾶν πόδα
660	καὶ διασκοπεῖν σιωπῇ πανταχῇ· μόνον δὲ χρὴ
661	μὴ βραδύνειν, ὡς ὁ καιρός ἐστι μὴ μέλλειν ἔτι,
662	ἀλλὰ τὴν πρώτην τρέχειν χρῆν ὡς τάχιστʼ ἤδη κύκλῳ.
663	εἶά νυν ἴχνευε καὶ μάτευε ταχὺ πάντʼ,
664	εἴ τις ἐν τόποις ἑδραῖος
664a	ἄλλος αὖ λέληθεν ὤν.
665	πανταχῇ δὲ ῥῖψον ὄμμα,
666	καὶ τὰ τῇδε καὶ τὰ δεῦρο
667	πάντʼ ἀνασκόπει καλῶς.
668	ἢν γάρ με λάθῃ δράσας ἀνόσια,
668a	δώσει τε δίκην καὶ πρὸς τούτῳ
669	τοῖς ἄλλοις ἀνδράσιν ἔσται
670	παράδειγμʼ ὕβρεως ἀδίκων τʼ ἔργων
671	ἀθέων τε τρόπων·
672	φήσει δʼ εἶναί τε θεοὺς φανερῶς,
673	δείξει τʼ ἤδη
674	πᾶσιν ἀνθρώποις σεβίζειν δαίμονας 
675	†δικαίως τʼ ἐφέποντας † ὅσια καὶ νόμιμα
676	μηδομένους ποιεῖν ὅ τι καλῶς ἔχει.
677	κἂν μὴ ποιῶσι ταῦτα τοιάδʼ ἔσται·
678	αὐτῶν ὅταν ληφθῇ τις ἀνόσιόν τι δρῶν,
680	†μανίαισ† φλέγων λύσσῃ παράκοπος,
681	†εἴ τι δρῴη†
682	πᾶσιν ἐμφανὴς ὁρᾶν ἔσται γυναιξὶ καὶ βροτοῖσιν,
683	ὅτι τά τε παράνομα τά τʼ ἀνόσια παρὼν 
685	θεὸς ἀποτίνεται.
686	ἀλλʼ ἔοιχʼ ἡμῖν ἅπαντά τως διεσκέφθαι καλῶς.
687	οὐχ ὁρῶμεν γοῦν ἔτʼ ἄλλον οὐδένʼ ἐγκαθήμενον.
689	ἆ ποῖ σὺ φεύγεις; οὗτος οὗτος οὐ μενεῖς;
690	τάλαινʼ ἐγὼ τάλαινα, καὶ τὸ παιδίον
691	ἐξαρπάσας μοι φροῦδος ἀπὸ τοῦ τιτθίου.
692	κέκραχθι· τοῦτο δʼ οὐδέποτε σὺ ψωμιεῖς,
693	ἢν μή μʼ ἀφῆτʼ· ἀλλʼ ἐνθάδʼ ἐπὶ τῶν μηρίων
694	πληγὲν μαχαίρᾳ τῇδε φοινίας φλέβας
695	καθαιματώσει βωμόν.
695b	ὦ τάλαινʼ ἐγώ.
696	γυναῖκες, οὐκ ἀρήξετʼ; οὐ πολλὴν βοὴν
697	στήσεσθε καὶ τροπαῖον, ἀλλὰ τοῦ μόνου
698	τέκνου με περιόψεσθʼ ἀποστερουμένην; 
699	ἔα ἔα.
700	ὦ πότνιαι Μοῖραι τί τόδε δέρκομαι
701	νεοχμὸν αὖ τέρας;
702	ὡς ἅπαντʼ ἄρʼ ἐστὶ τόλμης μεστὰ κἀναισχυντίας.
703	οἷον αὖ δέδρακεν ἔργον, οἷον αὖ φίλαι τόδε.
704	οἷον ὑμῶν ἐξαράξω τὴν ἄγαν αὐθαδίαν.
705	ταῦτα δῆτʼ οὐ δεινὰ πράγματʼ ἐστὶ καὶ περαιτέρω;
706	δεινὰ δῆθʼ, ὅστις γʼ ἔχει μου ʼξαρπάσας τὸ παιδίον.
707	τί ἂν οὖν εἴποι πρὸς ταῦτά τις, ὅτε
708	τοιαῦτα ποιῶν ὅδʼ ἀναισχυντεῖ;
709	κοὔπω μέντοι γε πέπαυμαι.
710	ἀλλʼ οὖν ἥκεις γʼ ὅθεν οὐ φαύλως γʼ
711	ἀποδρὰς λέξεις
712	οἷον δράσας διέδυς ἔργον,
713	λήψει δὲ κακόν.
714	τοῦτο μέντοι μὴ γένοιτο μηδαμῶς, ἀπεύχομαι.
715	τίς οὖν σοι, τίς ἂν σύμμαχος ἐκ θεῶν
716	ἀθανάτων ἔλθοι ξὺν ἀδίκοις ἔργοις;
717	μάτην λαλεῖτε· τὴν δʼ ἐγὼ οὐκ ἀφήσω.
719	ἀλλʼ οὐ μὰ τὼ θεὼ τάχʼ οὐ χαίρων ἴσως
720	ἐνυβριεῖς λόγους λέξεις τʼ ἀνοσίους
721	ἐπʼ ἀθέοις ἔργοις·
722	καὶ γὰρ ἀνταμειψόμεσθά σʼ ὥσπερ εἰκὸς ἀντὶ τῶνδε.
723	τάχα δὲ μεταβαλοῦσʼ ἐπὶ κακὸν ἑτερότροπον
725	ἐπέχει τύχη.
726	ἀλλὰ τάσδε μὲν λαβεῖν χρῆν σʼ ἐκφέρειν τε τῶν ξύλων,
727	καὶ καταίθειν τὸν πανοῦργον πυρπολεῖν θʼ ὅσον τάχος.
728	ἴωμεν ἐπὶ τὰς κληματίδας ὦ Μανία.
729	κἀγώ σʼ ἀποδείξω θυμάλωπα τήμερον.
730	ὕφαπτε καὶ κάταιθε· σὺ δὲ τὸ Κρητικὸν
731	ἀπόδυθι ταχέως· τοῦ θανάτου δʼ ὦ παιδίον
732	μόνην γυναικῶν αἰτιῶ τὴν μητέρα.
733	τουτὶ τί ἔστιν; ἀσκὸς ἐγένεθʼ ἡ κόρη
734	οἴνου πλέως καὶ ταῦτα Περσικὰς ἔχων.
735	ὦ θερμόταται γυναῖκες, ὦ ποτίσταται
736	κἀκ παντὸς ὑμεῖς μηχανώμεναι πιεῖν,
737	ὦ μέγα καπήλοις ἀγαθὸν ἡμῖν δʼ αὖ κακόν,
738	κακὸν δὲ καὶ τοῖς σκευαρίοις καὶ τῇ κρόκῃ.
739	παράβαλλε πολλὰς κληματίδας ὦ Μανία.
740	παράβαλλε δῆτα· σὺ δʼ ἀπόκριναί μοι τοδί,
741	τουτὶ τεκεῖν φῄς;
741b	καὶ δέκα μῆνας αὔτʼ ἐγὼ
742	ἤνεγκον.
742b	ἤνεγκας σύ;
742c	νὴ τὴν Ἄρτεμιν.
743	πρικότυλον ἢ πῶς; εἰπέ μοι.
743b	τί μʼ ἠργάσω;
744	ἀπέδυσας ὦναίσχυντέ μου τὸ παιδίον
745	τυννοῦτον ὄν.
745b	τυννοῦτο;
745c	μικρὸν νὴ Δία.
746	πόσʼ ἔτη δὲ γέγονε; τρεῖς Χοᾶς ἢ τέτταρας;
747	σχεδὸν τοσοῦτον χὤσον ἐκ Διονυσίων.
748	ἀλλʼ ἀπόδος αὐτό.
748b	μὰ τὸν Ἀπόλλω τουτονί.
749	ἐμπρήσομεν τοίνυν σε.
749b	πάνυ γʼ ἐμπίμπρατε·
750	αὕτη δʼ ἀποσφαγήσεται μάλʼ αὐτίκα.
751	μὴ δῆθʼ, ἱκετεύω σʼ· ἀλλʼ ἔμʼ ὅ τι χρῄζεις ποίει
752	ὑπέρ γε τούτου.
752b	φιλότεκνός τις εἶ φύσει.
753	ἀλλʼ οὐδὲν ἧττον ἥδʼ ἀποσφαγήσεται
754	οἴμοι τέκνον. δός μοι σφαγεῖον Μανία,
755	ἵνʼ οὖν τό γʼ αἷμα τοῦ τέκνου τοὐμοῦ λάβω.
756	ὕπεχʼ αὐτό, χαριοῦμαι γὰρ ἕν γε τοῦτό σοι.
757	κακῶς ἀπόλοιʼ, ὡς φθονερὸς εἶ καὶ δυσμενής.
758	τουτὶ τὸ δέρμα τῆς ἱερείας γίγνεται.
759	τί τῆς ἱερείας γίγνεται;
759b	τουτί. λαβέ.
760	ταλαντάτη Μίκκα τίς ἐξεκόρησέ σε;
761	τίς τὴν ἀγαπητὴν παῖδά σοὐξῃρήσατο;
762	ὁ πανοῦργος οὗτος. ἀλλʼ ἐπειδήπερ πάρει,
763	φύλαξον αὐτόν, ἵνα λαβοῦσα Κλεισθένη
764	τοῖσιν πρυτάνεσιν ἃ πεποίηχʼ οὗτος φράσω.
765	ἄγε δὴ τίς ἔσται μηχανὴ σωτηρίας;
766	τίς πεῖρα, τίς ἐπίνοιʼ; ὁ μὲν γὰρ αἴτιος
767	κἄμʼ ἐσκυλίσας ἐς τοιαυτὶ πράγματα
768	οὐ φαίνεταί πω. φέρε τίνʼ οὖν ἂν ἄγγελον
769	πέμψαιμʼ ἐπʼ αὐτόν; οἶδʼ ἐγὼ καὶ δὴ πόρον
770	ἐκ τοῦ Παλαμήδους· ὡς ἐκεῖνος, τὰς πλάτας
771	ῥίψω γράφων. ἀλλʼ οὐ πάρεισιν αἱ πλάται.
772	πόθεν οὖν γένοιντʼ ἄν μοι πλάται πόθεν; πόθεν; 
773	τί δʼ ἂν εἰ ταδὶ τἀγάλματʼ ἀντὶ τῶν πλατῶν
774	γράφων διαρρίπτοιμι; βέλτιον πολύ.
775	ξύλον γέ τοι καὶ ταῦτα κἀκεῖνʼ ἦν ξύλον.
776	ὦ χεῖρες ἐμαὶ
777	ἐγχειρεῖν χρῆν ἔργῳ πορίμῳ.
778	ἄγε δὴ πινάκων ξεστῶν δέλτοι,
779	δέξασθε σμίλης ὁλκοὺς
780	κήρυκας ἐμῶν μόχθων· οἴμοι
781	τουτὶ τὸ ῥῶ μοχθηρόν·
782	χώρει χώρει. ποίαν αὔλακα;
783	βάσκετʼ ἐπείγετε πάσας καθʼ ὁδοὺς
784	κείνᾳ ταύτᾳ· ταχέως χρή.
785	ἡμεῖς τοίνυν ἡμᾶς αὐτὰς εὖ λέξωμεν παραβᾶσαι,
786	καίτοι πᾶς τις τὸ γυναικεῖον φῦλον κακὰ πόλλʼ ἀγορεύει,
787	ὡς πᾶν ἐσμὲν κακὸν ἀνθρώποις κἀξ ἡμῶν ἐστιν ἅπαντα,
788	ἔριδες νείκη στάσις ἀργαλέα λύπη πόλεμος. φέρε δή νυν,
789	εἰ κακόν ἐσμεν, τί γαμεῖθʼ ἡμᾶς, εἴπερ ἀληθῶς κακόν ἐσμεν,
790	κἀπαγορεύετε μήτʼ ἐξελθεῖν μήτʼ ἐκκύψασαν ἁλῶναι,
791	ἀλλʼ οὑτωσὶ πολλῇ σπουδῇ τὸ κακὸν βούλεσθε φυλάττειν;
792	κἂν ἐξέλθῃ τὸ γύναιόν ποι, κᾆθʼ εὕρητʼ αὐτὸ θύρασιν,
793	μανίας μαίνεσθʼ, οὓς χρῆν σπένδειν καὶ χαίρειν, εἴπερ ἀληθῶς
794	ἔνδοθεν ηὕρετε φροῦδον τὸ κακὸν καὶ μὴ κατελαμβάνετʼ ἔνδον.
795	κἂν καταδάρθωμεν ἐν ἀλλοτρίων παίζουσαι καὶ κοπιῶσαι,
796	πᾶς τις τὸ κακὸν τοῦτο ζητεῖ περὶ τὰς κλίνας περινοστῶν.
797	κἂν ἐκ θυρίδος παρακύπτωμεν, τὸ κακὸν ζητεῖτε θεᾶσθαι·
798	κἂν αἰσχυνθεῖσʼ ἀναχωρήσῃ, πολὺ μᾶλλον πᾶς ἐπιθυμεῖ
799	αὖθις τὸ κακὸν παρακύψαν ἰδεῖν. οὕτως ἡμεῖς ἐπιδήλως
800	ὑμῶν ἐσμεν πολὺ βελτίους, βάσανός τε πάρεστιν ἰδέσθαι.
801	βάσανον δῶμεν πότεροι χείρους. ἡμεῖς μὲν γάρ φαμεν ὑμᾶς,
802	ὑμεῖς δʼ ἡμᾶς. σκεψώμεθα δὴ κἀντιτιθῶμεν πρὸς ἕκαστον,
803	παραβάλλουσαι τῆς τε γυναικὸς καὶ τἀνδρὸς τοὔνομʼ ἑκάστου.
804	Ναυσιμάχης μέν γʼ ἥττων ἐστὶν Χαρμῖνος· δῆλα δὲ τἄργα.
805	καὶ μὲν δὴ καὶ Κλεοφῶν χείρων πάντως δήπου Ξαλαβακχοῦς.
806	πρὸς Ἀριστομάχην δὲ χρόνου πολλοῦ, πρὸς ἐκείνην τὴν Μαραθῶνι,
807	καὶ Ξτρατονίκην ὑμῶν οὐδεὶς οὐδʼ ἐγχειρεῖ πολεμίζειν.
808	ἀλλʼ Εὐβούλης τῶν πέρυσίν τις βουλευτής ἐστιν ἀμείνων
809	παραδοὺς ἑτέρῳ τὴν βουλείαν; οὐδʼ αὐτὸς τοῦτό γε φήσεις.
810	οὕτως ἡμεῖς πολὺ βελτίους τῶν ἀνδρῶν εὐχόμεθʼ εἶναι.
811	οὐδʼ ἂν κλέψασα γυνὴ ζεύγει κατὰ πεντήκοντα τάλαντα
812	ἐς πόλιν ἔλθοι τῶν δημοσίων· ἀλλʼ ἢν τὰ μέγισθʼ ὑφέληται
813	φορμὸν πυρῶν τἀνδρὸς κλέψασʼ, αὐθημερὸν αὔτʼ ἀπέδωκεν.
814	ἀλλʼ ἡμεῖς ἂν πολλοὺς τούτων
815	ἀποδείξαιμεν ταῦτα ποιοῦντας.
816	καὶ πρὸς τούτοις γάστριδας ἡμῶν
817	ὄντας μᾶλλον καὶ λωποδύτας
818	καὶ βωμολόχους κἀνδραποδιστάς.
819	καὶ μὲν δήπου καὶ τὰ πατρῷά γε
820	χείρους ἡμῶν εἰσιν σῴζειν·
821	ἡμῖν μὲν γὰρ σῶν ἔτι καὶ νῦν
822	τἀντίον ὁ κανὼν οἱ καλαθίσκοι
823	τὸ σκιάδειον·
824	τοῖς δʼ ἡμετέροις ἀνδράσι τούτοις
825	ἀπόλωλεν μὲν πολλοῖς ὁ κανὼν
826	ἐκ τῶν οἴκων αὐτῇ λόγχῃ,
827	πολλοῖς δʼ ἑτέροις ἀπὸ τῶν ὤμων
828	ἐν ταῖς στρατιαῖς
829	ἔρριπται τὸ σκιάδειον.
830	πόλλʼ ἂν αἱ γυναῖκες ἡμεῖς ἐν δίκῃ μεμψαίμεθʼ ἂν
831	τοῖσιν ἀνδράσιν δικαίως, ἓν δʼ ὑπερφυέστατον.
832	χρῆν γάρ, ἡμῶν εἰ τέκοι τις ἄνδρα χρηστὸν τῇ πόλει,
833	ταξίαρχον ἢ στρατηγόν, λαμβάνειν τιμήν τινα,
834	προεδρίαν τʼ αὐτῇ δίδοσθαι Στηνίοισι καὶ Σκίροις
835	ἔν τε ταῖς ἄλλαις ἑορταῖς αἷσιν ἡμεῖς ἤγομεν·
836	εἰ δὲ δειλὸν καὶ πονηρὸν ἄνδρα τις τέκοι γυνή,
837	ἢ τριήραρχον πονηρὸν ἢ κυβερνήτην κακόν,
838	ὑστέραν αὐτὴν καθῆσθαι σκάφιον ἀποκεκαρμένην
839	τῆς τὸν ἀνδρεῖον τεκούσης. τῷ γὰρ εἰκὸς ὦ πόλις
840	τὴν Ὑπερβόλου καθῆσθαι μητέρʼ ἠμφιεσμένην
841	λευκὰ καὶ κόμας καθεῖσαν πλησίον τῆς Λαμάχου,
842	καὶ δανείζειν χρήμαθʼ, ᾗ χρῆν, εἰ δανείσειέν τινι
843	καὶ τόκον πράττοιτο, διδόναι μηδένʼ ἀνθρώπων τόκον,
844	ἀλλʼ ἀφαιρεῖσθαι βίᾳ τὰ χρήματʼ εἰπόντας τοδί,
845	ἀξία γοῦν εἶ τόκου τεκοῦσα τοιοῦτον τόκον.
846	ἰλλὸς γεγένημαι προσδοκῶν· ὁ δʼ οὐδέπω.
847	τί δῆτʼ ἂν εἴη τοὐμποδών; οὐκ ἔσθʼ ὅπως
848	οὐ τὸν Παλαμήδην ψυχρὸν ὄντʼ αἰσχύνεται.
849	τῷ δῆτʼ ἂν αὐτὸν προσαγαγοίμην δράματι;
850	ἐγᾦδα· τὴν καινὴν Ἑλένην μιμήσομαι.
851	πάντως ὑπάρχει μοι γυναικεία στολή.
852	τί αὖ σὺ κυρκανᾷς; τί κοικύλλεις ἔχων;
853	πικρὰν Ἑλένην ὄψει τάχʼ, εἰ μὴ κοσμίως
854	ἕξεις, ἕως ἂν τῶν πρυτάνεών τις φανῇ.
855	Νείλου μὲν αἵδε καλλιπάρθενοι ῥοαί,
856	ὃς ἀντὶ δίας ψακάδος Αἰγύπτου πέδον
857	λευκῆς νοτίζει μελανοσυρμαῖον λεών.
858	πανοῦργος εἶ νὴ τὴν Ἑκάτην τὴν φωσφόρον.
859	ἐμοὶ δὲ γῆ μὲν πατρὶς οὐκ ἀνώνυμος
860	Σπάρτη, πατὴρ δὲ Τυνδάρεως.
860b	σοί γʼ ὦλεθρε
861	πατὴρ ἐκεῖνός ἐστι; Φρυνώνδας μὲν οὖν.
862	Ἑλένη δʼ ἐκλήθην.
862b	αὖθις αὖ γίγνει γυνή,
863	πρὶν τῆς ἑτέρας δοῦναι γυναικίσεως δίκην;
864	ψυχαὶ δὲ πολλαὶ διʼ ἔμʼ ἐπὶ Σκαμανδρίαις
865	ῥοαῖσιν ἔθανον.
865b	ὤφελες δὲ καὶ σύ γε.
866	κἀγὼ μὲν ἐνθάδʼ εἴμʼ· ὁ δʼ ἄθλιος πόσις
867	οὑμὸς Μενέλαος οὐδέπω προσέρχεται.
868	τί οὖν ἔτι ζῶ;
868b	τῶν κοράκων πονηρίᾳ.
869	ἀλλʼ ὥσπερ αἰκάλλει τι καρδίαν ἐμήν.
870	μὴ ψεῦσον ὦ Ζεῦ τῆς ἐπιούσης ἐλπίδος.
871	τίς τῶνδʼ ἐρυμνῶν δωμάτων ἔχει κράτος,
872	ὅστις ξένους δέξαιτο ποντίῳ σάλῳ
873	κάμνοντας ἐν χειμῶνι καὶ ναυαγίαις;
874	Πρωτέως τάδʼ ἐστὶ μέλαθρα.
874b	ποίου Πρωτέως;
875	ὦ τρισκακόδαιμον, ψεύδεται νὴ τὼ θεώ,
876	ἐπεὶ τέθνηκε Πρωτέας ἔτη δέκα.
877	ποίαν δὲ χώραν εἰσεκέλσαμεν σκάφει;
878	Αἴγυπτον.
878b	ὦ δύστηνος οἷ πεπλώκαμεν.
879	πείθει τι τούτῳ τῷ κακῶς ἀπολουμένῳ
880	ληροῦντι λῆρον; Θεσμοφορεῖον τουτογί.
881	αὐτὸς δὲ Πρωτεὺς ἔνδον ἔστʼ ἢ ʼξώπιος;
882	οὐκ ἔσθʼ ὅπως οὐ ναυτιᾷς ἔτʼ ὦ ξένε,
883	ὅστις γʼ ἀκούσας ὅτι τέθνηκε Πρωτέας
884	ἔπειτʼ ἐρωτᾷς ἔνδον ἔστʼ ἢ ʼξώπιος; 
885	αἰαῖ τέθνηκε. ποῦ δʼ ἐτυμβεύθη τάφῳ;
886	τόδʼ ἐστὶν αὐτοῦ σῆμʼ, ἐφʼ ᾧ καθήμεθα.
887	κακῶς τʼ ἄρʼ ἐξόλοιο κἀξολεῖ γέ τοι,
888	ὅστις γε τολμᾷς σῆμα τὸν βωμὸν καλεῖν.
889	τί δὴ σὺ θάσσεις τάσδε τυμβήρεις ἕδρας
890	φάρει καλυπτὸς ὦ ξένη;
890b	βιάζομαι
891	γάμοισι Πρωτέως παιδὶ συμμεῖξαι λέχος.
892	τί ὦ κακόδαιμον ἐξαπατᾷς αὖ τὸν ξένον;
893	οὗτος πανουργῶν δεῦρʼ ἀνῆλθεν ὦ ξένε
894	ὡς τὰς γυναῖκας ἐπὶ κλοπῇ τοῦ χρυσίου.
895	βάυζε τοὐμὸν σῶμα βάλλουσα ψόγῳ.
896	ξένη τίς ἡ γραῦς ἡ κακορροθοῦσά σε;
897	αὕτη Θεονόη Πρωτέως.
897b	μὰ τὼ θεὼ
898	εἰ μὴ Κρίτυλλά γʼ Ἀντιθέου Γαργηττόθεν·
899	σὺ δʼ εἶ πανοῦργος.
899b	ὁπόσα τοι βούλει λέγε.
900	οὐ γὰρ γαμοῦμαι σῷ κασιγνήτῳ ποτὲ
901	προδοῦσα Μενέλεων τὸν ἐμὸν ἐν Τροίᾳ πόσιν.
902	γύναι τί εἶπας; στρέψον ἀνταυγεῖς κόρας.
903	αἰσχύνομαί σε τὰς γνάθους ὑβρισμένη.
904	τουτὶ τί ἔστιν; ἀφασία τίς τοί μʼ ἔχει.
905	ὦ θεοὶ τίνʼ ὄψιν εἰσορῶ; τίς εἶ γύναι;
906	σὺ δʼ εἶ τίς; αὑτὸς γὰρ σὲ κἄμʼ ἔχει λόγος.
907	Ἑλληνὶς εἶ τις ἢ ʼπιχωρία γυνή;
908	Ἑλληνίς. ἀλλὰ καὶ τὸ σὸν θέλω μαθεῖν.
909	Ἑλένῃ σʼ ὁμοίαν δὴ μάλιστʼ εἶδον γύναι.
910	ἐγὼ δὲ Μενελάῳ σʼ ὅσα γʼ ἐκ τῶν ἰφύων.
911	ἔγνως ἄρʼ ὀρθῶς ἄνδρα δυστυχέστατον.
912	ὦ χρόνιος ἐλθὼν σῆς δάμαρτος ἐσχάρας
914	λαβέ με λαβέ με πόσι, περίβαλε δὲ χέρας.
915	φέρε σὲ κύσω. ἄπαγέ μʼ ἄπαγʼ ἄπαγέ με
916	λαβὼν ταχὺ πάνυ.
916b	κλαύσετʼ ἄρα νὴ τὼ θεὼ
917	ὅστις σʼ ἀπάξει τυπτόμενος τῇ λαμπάδι.
918	σὺ τὴν ἐμὴν γυναῖκα κωλύεις ἐμέ,
919	τὴν Τυνδάρειον παῖδʼ, ἐπὶ Σπάρτην ἄγειν;
920	οἴμʼ ὡς πανοῦργος καὐτὸς εἶναί μοι δοκεῖς
921	καὶ τοῦδέ τις ξύμβουλος. οὐκ ἐτὸς πάλαι
922	ᾐγυπτιάζετʼ. ἀλλʼ ὅδε μὲν δώσει δίκην.
923	προσέρχεται γὰρ ὁ πρύτανις χὠ τοξότης.
924	τουτὶ πονηρόν· ἀλλʼ ὑπαποκινητέον.
925	ἐγὼ δʼ ὁ κακοδαίμων τί δρῶ;
925b	μένʼ ἥσυχος.
926	οὐ γὰρ προδώσω σʼ οὐδέποτʼ, ἤνπερ ἐμπνέω,
927	ἢν μὴ προλίπωσʼ αἱ μυρίαι με μηχαναί.
928	αὕτη μὲν ἡ μήρινθος οὐδὲν ἔσπασεν.
929	ὅδʼ ἔσθʼ ὁ πανοῦργος ὃν ἔλεγʼ ἡμῖν Κλεισθένης;
930	οὗτος τί κύπτεις; δῆσον αὐτὸν εἰσάγων
931	ὦ τοξότʼ ἐν τῇ σανίδι, κἄπειτʼ ἐνθαδὶ
932	στήσας φύλαττε καὶ προσιέναι μηδένα
933	ἔα πρὸς αὐτόν, ἀλλὰ τὴν μάστιγʼ ἔχων
934	παῖʼ ἢν προσίῃ τις.
934b	νὴ Δίʼ ὡς νῦν δή γʼ ἀνὴρ
935	ὀλίγου μʼ ἀφείλετʼ αὐτὸν ἱστιορράφος.
936	ὦ πρύτανι πρὸς τῆς δεξιᾶς, ἥνπερ φιλεῖς
937	κοίλην προτείνειν ἀργύριον ἤν τις διδῷ,
938	χάρισαι βραχύ τί μοι καίπερ ἀποθανουμένῳ.
939	τί σοι χαρίσωμαι;
939b	γυμνὸν ἀποδύσαντά με
940	κέλευε πρὸς τῇ σανίδι δεῖν τὸν τοξότην,
941	ἵνα μὴ ʼν κροκωτοῖς καὶ μίτραις γέρων ἀνὴρ
942	γέλωτα παρέχω τοῖς κόραξιν ἑστιῶν.
943	ἔχοντα ταῦτʼ ἔδοξε τῇ βουλῇ σε δεῖν,
944	ἵνα τοῖς παριοῦσι δῆλος ᾖς πανοῦργος ὤν.
945	ἰαππαπαιάξ· ὦ κροκώθʼ οἷʼ εἴργασαι·
946	κοὐκ ἔστʼ ἔτʼ ἐλπὶς οὐδεμία σωτηρίας.
947	ἄγε νυν ἡμεῖς παίσωμεν ἅπερ νόμος ἐνθάδε ταῖσι γυναιξίν,
948	ὅταν ὄργια σεμνὰ θεοῖν ἱεραῖς ὥραις ἀνέχωμεν, ἅπερ καὶ
949	Παύσων σέβεται καὶ νηστεύει,
950	πολλάκις αὐτοῖν ἐκ τῶν ὡρῶν
951	ἐς τὰς ὥρας ξυνεπευχόμενος
952	τοιαῦτα μέλειν θάμʼ ἑαυτῷ.
953	ὅρμα χώρει·
954	κοῦφα ποσὶν ἄγʼ ἐς κύκλον,
955	χειρὶ σύναπτε χεῖρα,
955a	ῥυθμὸν χορείας ὕπαγε πᾶσα·
956	βαῖνε καρπαλίμοιν ποδοῖν.
957	ἐπισκοπεῖν δὲ πανταχῇ
958	κυκλοῦσαν ὄμμα χρὴ χοροῦ κατάστασιν.
959	ἅμα δὲ καὶ
960	γένος Ὀλυμπίων θεῶν
961	μέλπε καὶ γέραιρε φωνῇ πᾶσα χορομανεῖ τρόπῳ.
962	εἰ δέ τις
963	προσδοκᾷ κακῶς ἐρεῖν
964	ἐν ἱερῷ γυναῖκά μʼ οὖσαν ἄνδρας, οὐκ ὀρθῶς φρονεῖ.
966	ἀλλὰ χρῆν
967	ὥσπερ ἔργον αὖ τι καινὸν
968	πρῶτον εὐκύκλου χορείας εὐφυᾶ στῆσαι βάσιν.
969	πρόβαινε ποσὶ τὸν εὐλύραν
970	μέλπουσα καὶ τὴν τοξοφόρον
971	Ἄρτεμιν ἄνασσαν ἁγνήν.
972	χαῖρʼ ὦ ἑκάεργε,
973	ὄπαζε δὲ νίκην·
974	Ἥραν δὲ τὴν τελείαν
974a	μέλψωμεν ὥσπερ εἰκός,
975	ἣ πᾶσι τοῖς χοροῖσιν ἐμπαίζει τε καὶ
976	κλῇδας γάμου φυλάττει.
977	Ἑρμῆν τε νόμιον ἄντομαι
978	καὶ Πᾶνα καὶ Νύμφας φίλας
979	ἐπιγελάσαι προθύμως
980	ταῖς ἡμετέραισι
981	χαρέντα χορείαις.
982	ἔξαιρε δὴ προθύμως
982a	διπλῆν χάριν χορείας.
983	παίσωμεν ὦ γυναῖκες οἷάπερ νόμος,
984	νηστεύωμεν δὲ πάντως.
985	ἀλλʼ εἶα πάλλʼ ἀνάστρεφʼ εὐρύθμῳ ποδί,
986	τόρευε πᾶσαν ᾠδήν·
986a	ἡγοῦ δέ γʼ ὧδʼ αὐτὸς σὺ
987	κισσοφόρε Βάκχειε
988	δέσποτʼ· ἐγὼ δὲ κώμοις
989	σὲ φιλοχόροισι μέλψω.
990	εὔιον ὦ Διόνυσε
991	Βρόμιε καὶ Σεμέλας παῖ,
992	χοροῖς τερπόμενος
993	κατʼ ὄρεα νυμφᾶν †ἐρατοῖσ† ἐν ὕμνοις,
993a	Numbered 993b in print; renumbered 993a according to Perseus conventions. εὔιον εὔιον εὐοῖ
994	 ἀναχορεύων.
995	ἀμφὶ δὲ σοὶ κτυπεῖται
996	Κιθαιρώνιος ἠχώ,
997	μελάμφυλλά τʼ ὄρη
998	δάσκια καὶ νάπαι πετρώδεις βρέμονται·
999	κύκλῳ δὲ περὶ σὲ κισσὸς
1000	εὐπέταλος ἕλικι θάλλει.
1001	ἐνταῦτα νῦν οἰμῶξι πρὸς τὴν αἰτρίαν.
1002	ὦ τοξόθʼ ἱκετεύω σε.
1002b	μή μʼ ἰκετεῦσι σύ.
1003	χάλασον τὸν ἧλον.
1003b	ἀλλὰ ταῦτα δρᾶσʼ ἐγώ.
1004	οἴμοι κακοδαίμων, μᾶλλον ἐπικρούεις σύ γε.
1005	ἔτι μᾶλλο βοῦλις;
1005b	ἀτταταῖ ἰατταταῖ·
1006	κακῶς ἀπόλοιο.
1006b	σῖγα κακοδαίμων γέρον.
1007	πέρʼ ἐγὼ ʼξινίγκι πορμός, ἴνα πυλάξι σοι.
1008	ταυτὶ τὰ βέλτιστʼ ἀπολέλαυκʼ Εὐριπίδου.
1009	ἔα· θεοί, Ζεῦ σῶτερ, εἰσὶν ἐλπίδες.
1010	ἁνὴρ ἔοικεν οὐ προδώσειν, ἀλλά μοι
1011	σημεῖον ὑπεδήλωσε Περσεὺς ἐκδραμών,
1012	ὅτι δεῖ με γίγνεσθʼ Ἀνδρομέδαν· πάντως δέ μοι
1013	τὰ δέσμʼ ὑπάρχει. δῆλον οὖν τοῦτʼ ἔσθʼ ὅτι
1015	ἥξει με σώσων· οὐ γὰρ ἂν παρέπτετο.
1016	φίλαι παρθένοι φίλαι, πῶς ἂν οὖν 
1017	ἐπέλθοιμι καὶ
1018	τὸν Σκύθην λάθοιμι;
1019	κλύεις; ὦ πρὸς αἰδοῦς σὲ τὰν ἐν ἄντροις,
1020	κατάνευσον, ἔασον ὡς
1021	τὴν γυναῖκά μʼ ἐλθεῖν.
1022	ἄνοικτος ὅς μʼ ἔδησε τὸν
1023	πολυστονώτατον βροτῶν·
1024	μόλις δὲ γραῖαν ἀποφυγὼν
1025	σαπρὰν ἀπωλόμην ὅμως.
1026	ὅδε γὰρ ὁ Σκύθης πάλαι μοι φύλαξ
1027	ἐφεστὼς ὀλοὸν ἄφιλον ἐκρέμασεν
1028	κόραξι δεῖπνον. ὁρᾷς; οὐ
1030	χοροῖσιν οὐδʼ ὑφʼ ἡλίκων νεανίδων
1031	κημὸν ἕστηκʼ ἔχουσʼ,
1032	ἀλλʼ ἐν πυκνοῖς δεσμοῖσιν ἐμπεπλεγμένη
1033	κήτει βορὰ Γλαυκέτῃ πρόκειμαι,
1034	γαμηλίῳ μὲν οὐ ξὺν
1035	παιῶνι δεσμίῳ δὲ
1036	γοᾶσθέ μʼ ὦ γυναῖκες, ὡς
1037	μέλεα μὲν πέπονθα μέλεος,
1038	ὦ τάλας ἐγὼ τάλας,
1039	ἀπὸ δὲ συγγόνων τάλανʼ ἄνομα πάθεα,
1040	φῶτά τε λιτομέναν, πολυδάκρυτον Ἀίδα
1041	γόον †φεύγουσαν†
1042	αἰαῖ αἰαῖ ἒ ἒ,
1043	ὃς ἔμʼ ἀπεξύρησε πρῶτον,
1044	ὃς ἐμὲ κροκόεντʼ ἐνέδυσεν·
1045	ἐπὶ δὲ τοῖσδʼ ἐς τόδʼ ἀνέπεμψεν
1046	ἱερόν, ἔνθα γυναῖκες.
1047	ἰώ μοι μοίρας ἄτεγκτε δαίμων·
1048	ὦ κατάρατος ἐγώ·
1049	τίς ἐμὸν οὐκ ἐπόψεται
1049a	πάθος ἀμέγαρτον ἐπὶ κακῶν παρουσίᾳ;
1050	εἴθε με πυρφόρος αἰθέρος ἀστὴρ—
1051	τὸν βάρβαρον ἐξολέσειεν.
1052	οὐ γὰρ ἔτʼ ἀθανάταν φλόγα λεύσσειν
1053	ἐστὶν ἐμοὶ φίλον, ὡς ἐκρεμάσθην,
1054	λαιμότμητʼ ἄχη δαιμόνων αἰόλαν
1055	νέκυσιν ἐπὶ πορείαν.
1056	χαῖρʼ ὦ φίλη παῖ· τὸν δὲ πατέρα Κηφέα
1057	ὅς σʼ ἐξέθηκεν ἀπολέσειαν οἱ θεοί.
1058	σὺ δʼ εἶ τίς ἥτις τοὐμὸν ᾤκτιρας πάθος;
1059	Ἠχὼ λόγων ἀντῳδὸς ἐπικοκκάστρια,
1060	ἥπερ πέρυσιν ἐν τῷδε ταὐτῷ χωρίῳ
1061	Εὐριπίδῃ καὐτὴ ξυνηγωνιζόμην.
1062	ἀλλʼ ὦ τέκνον σὲ μὲν τὸ σαυτῆς χρὴ ποιεῖν,
1063	κλάειν ἐλεινῶς.
1063b	σὲ δʼ ἐπικλάειν ὕστερον.
1064	ἐμοὶ μελήσει ταῦτά γʼ. ἀλλʼ ἄρχου λόγων.
1065	ὦ νὺξ ἱερὰ
1066	ὡς μακρὸν ἵππευμα διώκεις
1067	ἀστεροειδέα νῶτα διφρεύουσʼ
1068	αἰθέρος ἱερᾶς
1068a	τοῦ σεμνοτάτου διʼ Ὀλύμπου;
1069	διʼ Ὀλύμπου.
1070	τί ποτʼ Ἀνδρομέδα περίαλλα κακῶν
1071	μέρος ἐξέλαχον—
1071b	μέρος ἐξέλαχον—
1072	θανάτου τλήμων;
1072b	θανάτου τλήμων;
1073	ἀπολεῖς μʼ ὦ γραῦ στωμυλλομένη.
1074	στωμυλλομένη.
1075	νὴ Δίʼ ὀχληρά γʼ εἰσήρρηκας
1076	λίαν.
1076b	λίαν.
1077	ὦγάθʼ ἔασόν με μονῳδῆσαι,
1078	καὶ χαριεῖ μοι. παῦσαι.
1078b	παῦσαι.
1079	βάλλʼ ἐς κόρακας.
1079b	βάλλʼ ἐς κόρακας.
1080	τί κακόν;
1080b	τί κακόν;
1080c	ληρεῖς.
1080d	ληρεῖς.
1081b	οἴμωζʼ.
1081c	οἴμωζʼ.
1081d	ὀτότυζʼ.
1081e	ὀτότυζʼ.
1082	οὖτος σί λαλῖς;
1082b	οὖτος σί λαλῖς;
1083	πρυτάνεις καλέσω;
1083b	πρυτάνεις καλέσω;
1085	σί κακόν;
1085b	σί κακόν;
1086	πῶτε τὸ πωνή;
1086b	πῶτε τὸ πωνή;
1087	σὺ λαλῖς;
1087b	σὺ λαλῖς;
1087c	κλαύσει.
1087d	κλαύσει.
1088	κακκάσκι μοι;
1088b	κακκάσκι μοι;
1090	μὰ Δίʼ ἀλλὰ γυνὴ πλησίον αὕτη.
1091	πλησίον αὕτη.
1092	ποῦ στʼ ηʼ μιαρά; καὶ δὴ πεύγει.
1093	ποῖ ποῖ πεύγεις;
1093b	 ποῖ ποῖ πεύγεις;
1094	οὐ καιρήσεις;
1094b	 οὐ καιρήσεις;
1095	ἔτι γὰρ γρύζεις;
1095b	ἔτι γὰρ γρύζεις;
1096	λαβὲ τὴ μιαρά.
1096b	λαβὲ τὴ μιαρά.
1097	λάλο καὶ κατάρατο γύναικο.
1098	ὦ θεοὶ τίνʼ ἐς γῆν βαρβάρων ἀφίγμεθα
1099	ταχεῖ πεδίλῳ; διὰ μέσου γὰρ αἰθέρος
1100	τέμνων κέλευθον πόδα τίθημʼ ὑπόπτερον
1101	Περσεὺς πρὸς Ἄργος ναυστολῶν τὸ Γοργόνος
1102	κάρα κομίζων.
1102b	τί λέγι; τὴ Γόργος πέρι
1103	τὸ γραμματέο σὺ τὴ κεπαλή;
1103b	τὴν Γοργόνος
1104	ἔγωγε φημί.
1104b	Γόργο τοι κἀγὼ λέγι.
1105	ἔα· τίνʼ ὄχθον τόνδʼ ὁρῶ καὶ παρθένον
1106	θεαῖς ὁμοίαν ναῦν ὅπως ὡρμισμένην;
1107	ὦ ξένε κατοίκτιρόν με τὴν παναθλίαν,
1108	λῦσόν με δεσμῶν.
1108b	οὐκὶ μὶ λαλῆσι σύ;
1109	κατάρατο τολμᾷς ἀποτανουμένη λαλᾷς;
1110	ὦ παρθένʼ οἰκτίρω σὲ κρεμαμένην ὁρῶν.
1111	οὐ παρτένʼ ἐστίν, ἀλλʼ ἀμαρτωλὴ γέρων
1112	καὶ κλέπτο καὶ πανοῦργο.
1112b	ληρεῖς ὦ Σκύθα.
1113	αὕτη γάρ ἐστιν Ἀνδρομέδα παῖς Κηφέως.
1114	σκέψαι τὸ κύστο· μή τι μικτὸν παίνεται;
1115	φέρε δεῦρό μοι τὴν χεῖρʼ, ἵνʼ ἅψωμαι κόρης·
1116	φέρε Σκύθʼ· ἀνθρώποισι γὰρ νοσήματα
1117	ἅπασίν ἐστιν· ἐμὲ δὲ καὐτὸν τῆς κόρης
1118	ταύτης ἔρως εἴληφεν.
1118b	οὐ ζηλῶσί σε·
1119	ἀτὰρ εἰ τὸ πρωκτὸ δεῦρο περιεστραμμένον,
1120	οὐκ ἐπτόνησά σʼ αὐτὸ πυγίζεις ἄγων.
1121	τί δʼ οὐκ ἐᾷς λύσαντά μʼ αὐτὴν ὦ Σκύθα
1122	πεσεῖν ἐς εὐνὴν καὶ γαμήλιον λέχος;
1123	εἰ σπόδρʼ ἐπιτυμεῖς τὴ γέροντο πύγισο,
1124	τὴ σανίδο τρήσας ἐξόπιστο πρώκτισον.
1125	μὰ Δίʼ ἀλλὰ λύσω δεσμά.
1125b	μαστιγῶ σʼ ἄρα.
1126	καὶ μὴν ποιήσω τοῦτο.
1126b	τὸ κεπαλή σʼ ἄρα
1127	τὸ ξιπομάκαιραν ἀποκεκόψι τουτοϊ.
1128	αἰαῖ· τί δράσω; πρὸς τίνας στρεφθῶ λόγους;
1129	ἀλλʼ οὐ γὰρ ἂν δέξαιτο βάρβαρος φύσις.
1130	σκαιοῖσι γάρ τοι καινὰ προσφέρων σοφὰ
1131	μάτην ἀναλίσκοις ἄν, ἀλλʼ ἄλλην τινὰ
1132	τούτῳ πρέπουσαν μηχανὴν προσοιστέον.
1133	μιαρὸς ἀλώπηξ, οἶον ἐπιτήκιζί μοι.
1134	μέμνησο Περσεῦ μʼ ὡς καταλείπεις ἀθλίαν.
1135	ἔτι γὰρ σὺ τὴ μάστιγαν ἐπιτυμεῖς λαβεῖν;
1136	Παλλάδα τὴν φιλόχορον ἐμοὶ
1137	δεῦρο καλεῖν νόμος ἐς χορόν,
1138	παρθένον ἄζυγα κούρην,
1140	ἣ πόλιν ἡμετέραν ἔχει
1141	καὶ κράτος φανερὸν μόνη
1142	κλῃδοῦχός τε καλεῖται.
1143	φάνηθʼ ὦ τυράννους
1144	στυγοῦσʼ ὥσπερ εἰκός.
1145	δῆμός τοί σε καλεῖ γυναικῶν·
1146	ἔχουσα δέ μοι μόλοις
1147	εἰρήνην φιλέορτον.
1148	ἥκετʼ εὔφρονες ἵλαοι,
1149	πότνιαι, ἄλσος ἐς ὑμέτερον,
1150	οὗ δὴ ἀνδράσιν οὐ θέμις εἰσορᾶν
1151	ὄργια σεμνὰ θεοῖν, ἵνα λαμπάσι
1152	φαίνετον ἄμβροτον ὄψιν.
1153	μόλετον ἔλθετον, ἀντόμεθʼ ὦ
1154	Θεσμοφόρω πολυποτνία,
1155	εἰ καὶ πρότερόν ποτʼ ἐπηκόω
1156	ἤλθετον, ἔλθετε νῦν, ἀφίκεσθʼ ἱκετεύομεν
1157	ἐνθάδε χἠμῖν.
1160	γυναῖκες εἰ βούλεσθε τὸν λοιπόν χρόνον
1161	σπονδὰς ποιήσασθαι πρὸς ἐμέ, νυνὶ πάρα,
1162	ἐφʼ ᾧτʼ ἀκοῦσαι μηδὲν ὑπʼ ἐμοῦ μηδαμὰ
1163	κακὸν τὸ λοιπόν. ταῦτʼ ἐπικηρυκεύομαι.
1164	χρείᾳ δὲ ποίᾳ τόνδʼ ἐπεσφέρεις λόγον;
1165	ὅδʼ ἐστὶν οὑν τῇ σανίδι κηδεστὴς ἐμός.
1166	ἢν οὖν κομίσωμαι τοῦτον, οὐδὲν μή ποτε
1167	κακῶς ἀκούσητʼ· ἢν δὲ μὴ πίθησθέ μοι,
1168	ἃ νῦν ὑποικουρεῖτε τοῖσιν ἀνδράσιν
1169	ἀπὸ τῆς στρατιᾶς παροῦσιν ὑμῶν διαβαλῶ.
1170	τὰ μὲν παρʼ ἡμῶν ἴσθι σοι πεπεισμένα·
1171	τὸν βάρβαρον δὲ τοῦτον αὐτὸς πεῖθε σύ.
1172	ἐμὸν ἔργον ἐστίν· καὶ σὸν ὦλάφιον ἅ σοι
1173	καθʼ ὁδὸν ἔφραζον ταῦτα μεμνῆσθαι ποιεῖν.
1174	πρῶτον μὲν οὖν δίελθε κἀνακάλπασον.
1175	σὺ δʼ ὦ Τερηδὼν ἐπαναφύσα Περσικόν.
1176	τί τὸ βόμβο τοῦτο; κῶμο τίς ἀνεγεῖρί μοι
1177	ἡ παῖς ἔμελλε προμελετᾶν ὦ τοξότα.
1178	ὀρχησομένη γὰρ ἔρχεθʼ ὡς ἄνδρας τινάς.
1179	ὀρκῆσι καὶ μελετῆσι, οὐ κωλύσʼ ἐγώ.
1180	ὡς ἐλαπρός, ὥσπερ ψύλλο κατὰ τὸ κῴδιο.
1181	φέρε θοἰμάτιον ἄνωθεν ὦ τέκνον τοδί·
1182	καθιζομένη δʼ ἐπὶ τοῖσι γόνασι τοῦ Σκύθου
1183	τὼ πόδε πρότεινον, ἵνʼ ὑπολύσω.
1183b	ναῖκι ναὶ
1184	κάτησο κάτησο, ναῖκι ναῖκι τυγάτριον.
1185	οἴμʼ ὠς στέριπο τὸ τιττἴ, ὤσπερ γογγύλη.
1186	αὔλει σὺ θᾶττον· ἔτι δέδοικας τὸν Σκύθην;
1187	καλό γε τὸ πυγή. κλαῦσί γʼ ἂν μὴ ʼνδον μένῃς.
1187a	Numbered 1187b in print; renumbered 1187a according to Perseus conventions. ἀνακύπτι καὶ παρακύπτι ἀπεψωλημένος·
1188	εἶεν· καλὴ τὸ σκῆμα περὶ τὸ πόστιον.
1189	καλῶς ἔχει. λαβὲ θοἰμάτιον· ὥρα ʼστὶ νῷν
1190	ἤδη βαδίζειν.
1190b	οὐκὶ πιλῆσι πρῶτά με;
1191	πάνυ γε· φίλησον αὐτόν.
1191b	ὂ ὂ ὂ παπαπαπαῖ,
1192	ὠς γλυκερὸ τὸ γλῶσσʼ, ὤσπερ Ἀττικὸς μέλις.
1193	τί οὐ κατεύδει παρʼ ἐμέ;
1193b	χαῖρε τοξότα,
1194	οὐ γὰρ γένοιτʼ ἂν τοῦτο.
1194b	ναὶ ναὶ γρᾴδιο.
1195	ἐμοὶ κάρισο σὺ τοῦτο.
1195b	δώσεις οὖν δραχμήν;
1196	ναὶ ναῖκι δῶσι.
1196b	τἀργύριον τοίνυν φέρε.
1197	ἀλλʼ οὐκ ἔκὠδέν· ἀλλὰ τὸ συβήνην λαβέ.
1198	ἔπειτα † κομίζεις αὐτοῖς.†
1198b	ἀκολούτι τέκνον.
1199	σὺ δὲ τοῦτο τήρει τὴ γέροντο, γρᾴδιο.
1200	ὄνομα δέ σοι τί ἔστιν;
1200b	Ἀρτεμισία.
1201	μεμνῆσι τοίνυν τοὔνομʼ· Ἀρταμουξία.
1202	Ἑρμῆ δόλιε ταυτὶ μὲν ἔτι καλῶς ποιεῖς.
1203	σὺ μὲν οὖν ἀπότρεχε παιδάριον τουτὶ λαβών·
1204	ἐγὼ δὲ λύσω τόνδε. σὺ δʼ ὅπως ἀνδρικῶς
1205	ὅταν λυθῇς τάχιστα θεύξει καὶ τενεῖς
1206	ὡς τὴν γυναῖκα καὶ τὰ παιδἴ οἴκαδε.
1207	ἐμοὶ μελήσει ταῦτά γʼ ἢν ἅπαξ λυθῶ.
1208	λέλυσο. σὸν ἔργον, φεῦγε πρὶν τὸν τοξότην
1209	ἥκοντα καταλαβεῖν.
1209b	ἐγὼ δὴ τοῦτο δρῶ.
1210	ὦ γρᾴδιʼ ὠς καρίεντό σοι τὸ τυγάτριον,
1211	κοὐ δύσκολʼ ἀλλὰ πρᾶο. ποῦ τὸ γρᾴδιο;
1212	οἴμʼ ὠς ἀπόλωλο· ποῦ τὸ γέροντʼ ἐντευτενί;
1213	ὦ γρᾴδιʼ, ὦ γρᾷ. οὐκ ἐπαινῶ γρᾴδιο.
1213a	Ἀρταμουξία.
1214	διέβαλλέ μʼ ηʼ γραῦς. ἀπότρεκʼ ὠς τάκιστα σύ·
1215	ὀρτῶς δὲ συβήνη ʼστί· καταβηνῆσι γάρ.
1215a	οἴμοι,
1216	τί δρᾶσι; ποῖ τὸ γρᾴδιʼ; Ἀρταμουξία.
1217	τὴν γραῦν ἐρωτᾷς, ἣ ʼφερεν τὰς πηκτίδας;
1218	ναὶ ναῖκι. εἶδες αὐτό;
1218b	ταύτῃ γʼ οἴχεται
1219	αὐτή τʼ ἐκείνη καὶ γέρων τις εἵπετο.
1220	κροκῶτʼ ἔκοντο τὴ γέροντο;
1220b	φήμʼ ἐγώ.
1221	ἔτʼ ἂν καταλάβοις, εἰ διώκοις ταυτῃί.
1222	ὦ μιαρὸ γρᾶο· πότερα τρέξι τὴν ὀδό;
1223	Ἀρταμουξία.
1223a	ὀρθὴν ἄνω δίωκε. ποῖ θεῖς; οὐ πάλιν
1224	τῃδὶ διώξει; σʼ τοὔμπαλιν τρέχεις σύ γε.
1225	κακόδαιμον, ἀλλὰ τρέξι. Ἀρταμουξία.
1226	τρέχε νυν κατὰ τοὺς κόρακας ἐπουρίσας, τρέχε. 
1227	ἀλλὰ πέπαισται μετρίως ἡμῖν·
1228	ὥσθʼ ὥρα δή ʼστι βαδίζειν
1229	οἴκαδʼ ἑκάστῃ. τὼ Θεσμοφόρω δʼ
1230	ἡμῖν ἀγαθὴν
1231	τούτων χάριν ἀνταποδοίτην.
